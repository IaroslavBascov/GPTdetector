Географ БГ през 2016 г. стартира издаването на онлайн издание на географска тематика. В него са включени разнообразни рубрики с публикации в сферата на географската наука и образование, пътешествия и социални инициативи, любопитни и нови географски факти.

Идеята на списанието е да предостави на нашите читатели обзорна информация за географските събития през годината, да популяризира иновативни образователни практики и да представи непознати аспекти от географията на различни места в България и по света.

Същевременно е-списание „Географ“ осигурява възможността за публикационна дейност на признати учени, млади изследователи, различни организации, учители, ученици, студенти и всички любители на географската наука. Съдържанието на списанието се утвърждава, рецензира и редактира от екип изтъкнати български учени и учители географи.

С излизането на първия брой списанието получи уникален ISSN 2534-949X (International Standard Serial Number) код от Националната библиотека „Св. св. Кирил и Методий”. Това означава, че всяка авторска публикация в него е със защитен статут на авторско право и има публикационна стойност.

Вашите предложения за публикации може да изпращате на spisanie@geograf.bg до 31 октомври всяка календарна година.

Е-списание „Географ” е предназначено за малки и големи, за ученици и студенти, за учители и научни работници, за всекиго с любов към най-интересната и атрактивна наука – Географията. Приятно четене! Основната идея на е-списание „Географ” е да запознава географската общност с новостите в сферата на географията и географското образование. В съдържанието очаквайте оригинални авторски публикации и разработки от учени, преподаватели, студенти, ученици, пътешественици и други приятели на най-древната наука, засягащи актуална и интересна тематика.
Е-списание „Географ” е замислено да излиза веднъж годишно, обобщавайки и анализирайки географските събития, новини и практики през изтеклата година, предоставяйки информация за новостите в образователните практики в страната и чужбина в сферата на училищното и на университетското образование. Всеки географ, зареден с ентусиазъм и идеи за иновации в образованието е добре дошъл да публикува.
Място в списанието намират новини, посветени на научните открития, технологичните нововъведения и географските новости. Тук публикуваме информация за изменения в географското пространство в национален и международен план – нови държави, нови градове, смяна на флагове и столици, смяна на граници и други любопитни изменения. Всяка свежа географска идея може да намери мястото си в нашето списание. През последните две десетилетия публикуването на географски материали в научни
списания у нас, от една страна, бе относително ограничено, а от друга, се увеличиха
възможностите за публикации в чужбина чрез различни форми: списания, специализирани
сборници от проведени конференции и други форуми, юбилейни сборници и др.
Същевременно електронните списания постепенно заемат своето място като съвременна
форма на комуникация. Все повече научни достижения и изследвания се публикуват
именно в тях. Ето защо считаме, че появата на електронното списание „Географ” би
допринесла още повече за разпространяването на географски знания и информация на
различно ниво във виртуалното пространство.
Независимо от трудностите от различен характер, у нас се провеждат сериозни и
задълбочени изследвания в отделните подразделения на географската наука. Имаме
желанието да подпомогнем този процес чрез създаването на електронно периодично
издание, макар да осъзнаваме, че това не е лека задача. През последните години интензивно
се пишат и защитават докторски дисертации, преподаватели се квалифицират в по-високи
образователни степени. Списанието ще предоставя възможности за публикуване на
авторски статии, отразяващи постигнатите резултати. На неговите страници ще се
дискутират актуални теоретични проблеми и успешни практики в науката и образованието.
Вярваме, че определен интерес ще представляват и научните съобщения в областта на
родната и чуждестранната география, както и споделени разкази от пътешествия по света и
у нас. Надяваме се да отразяваме точно и изчерпателно и географските събития в България,
които за радост всяка година се увеличават.
Изборът на името на списанието не е случаен. То е свързано със създаването и
функционирането на Българския географски портал – Географ БГ (www.geograf.bg). Негови
създатели са млади български географи, преподаватели в СУ „Св. Климент Охридски”.
Повече от две години те и техните приятели отделят лично време и средства за
поддържането и развитието му. Както аз, така и другите колеги с удоволствие приехме
поканата да участваме в редакционната колегия на новото е-списание „Географ”. Напълно
6
осъзнаваме, че за да може да изпълнява поставените цели, новото списание се нуждае от
своите читатели и автори, от които очакваме активна подкрепа и участие в процеса на
общуване по страниците на изданието. Нека си пожелаем „На добър път” и заедно поемем
в необятните географски простори! Процесите, които се случват днес в Европа вълнуват много хора по света. И те си
задават въпроса как ще се промени континентът и какво го очаква през XXI в. А също така
тези процеси пораждат и много страх в самите европейци. Много хора обаче не си дават
сметка, че случващото се в момента в континента е резултат от множество количествени и
качествени натрупвания на фактори, действали дълъг период от време. Ако гледаме само
през призмата на днешния ден процесите са заплашителни за коренното европейско
население, но причинно-следствените обусловености категорично показват, че това са
естествени процеси. Те се дължат на комплекс от исторически, политически, икономически,
демографски и екологични фактори.
В продължение на повече от осем века Европа беше колелото, което движеше света
напред. От Ренесанса, през Просвещението и Индустриалната революция до модерната
епоха, Европа буквално теглеше света напред. Сега това колело е остаряло в прекия
демографски смисъл. А по границите на континента се намира демографски младият, но
беден, неграмотен, жаден както за реванш, така и за реализация, африкански и азиатски
имигрант. Големият въпрос днес е ще намерят ли плоскост за съвместно съжителство и
бъдеще остаряла Европа и младите, но необразовани африкански и азиатски имигранти, или
ни очакват конфликти, сблъсъци и тероризъм, много по-страшни от случващите се днес.
Едно такова бъдеще, което от камбанарията на 2016 г., изглежда доста вероятно, със
сигурност ще донесе много страдание на континента и ще върне с години, ако не и с векове
неговото развитие. Мнозина обвиняват за случващото се Европейския съюз и тъгуват за
8
епохата на национализма. Но удобно забравят, че точно дивият, краен национализъм потопи
Европа в две жестоки, кървави войни. А просперираща Европа, с невиждано ниво на
благосъстояние и оформяща се за първи път в света средна класа, се създаде благодарение
на мира след Втората световна война и отворените граници за търговия.
Новото лице на Европа много добре се илюстрира чрез опашките от млади африканци
и азиатци пред миграционните служби във Франция, Великобритания, Нидерландия,
Белгия и др. Колкото и да не ни харесва на нас европейците, при тези демографски
тенденции до края на XXI в. Европа ще бъде все по-малко бяла, все по-малко християнска,
все по-малко европейска (Бърдаров, 2012). И трябва да имаме предвид, че това се е случвало
многократно в човешката история и на различни места. Включително и в Европа,
достатъчно е да се спомним нахлуването на т.нар варварски племена в пределите на
Античния свят, при Великото преселение на народите и пълната етническа промяна на
Европа, след това. Не случайно една от най-известните книги на българския философ
Цветан Тодоров е „Страхът от новите варвари”, в която авторът прави паралел между
миграционните процеси и промените тогава и днес.
А когато говорим за причинно-следствените връзки трябва да припомним, че всички
култури и общества следват спираловиден път на развитие, при който се редуват периоди
на възход и регрес. След достиженията на Античния свят Европа изпада в дълъг период на
регрес (VII – XII в.), известен, като „мрачните векове от развитието на човечеството”.
Следва новият възход от Ренесанса до модерната епоха. И съвсем нормално Европа, която
достигна своя нов апогей през XIX в. сега тръгва по пътя на регреса. И пак в този контекст
не бива да забравяме, че всичко на този свят се връща. След като в продължение на почти
пет века Европа тероризираше, ограбваше и провеждаше геноцид в двете Америки, Африка
и Азия през колониалния период, сега понася обратния удар на бедните. Защото в т.нар от
европоцентристка гледна точка цивилизоване на Новия свят, Африка и Азия няма нищо
цивилизоващо. Става въпрос за обикновено ограбване, унищожаване и геноцид.
Достатъчно е да споменем пазарите за роби, избитото почти до крак индианско население,
масовите гладни епидемии в Индия и Бенгалия, унищоженият напълно тасманийски расов
тип. И в този контекст днес се опитваме да представим исляма като агресивна терористична
религия, но забравяме, че в името на човеколюбеца Иисус са избити много повече хора,
отколко в името на пророка Мохамед. Християнизирането на индианците в двете Америки
9
е ставало с Библия в едната ръка и с меч в другата. За съжаление насилието е инструмент
на всяка световна религия, както и инструмент в ръцете на властимащите. Всяка религия
обслужва на първо място икономически и политически интереси и едва след това
духовните, каквото е основното ѝ предназначение (Бърдаров, 2012).
Както вече споменахме, невижданото благосъстояние на Европа се постига след
Втората световна война. Период, който френският философ Жан Фурастие нарича:
„Тридесетте славни години, или Невидимата революция, от 1946 до 1975 г.”. Само между
1950 и 1973 г. германският брутен вътрешен продукт на глава от населението нараства три
пъти. БВП на Франция нараства със 150%. Именно втората половина на XX в. слага края на
селската идилия в Европа, такава каквато е била векове наред, от Средновековието насам.
До 50-те години на XX в. над 80% от доходите на европейците са отивали само за храна и
алкохол. Собствеността, която са имали е наследството от родителите и полученото като
подаръци на сватбата. А понятието „излишни доходи”, които да се инвестират в почивки,
туризъм, приключения, материални придобивки, просто не е съществувало. Реално
промяната е драстична и е в рамките само на едно поколение. И тя се илюстрира отлично
чрез бума на супермаркетите, които са израз на новото консуматорско материално
общество. До тогава стоките са се купували основно от кварталните бакалии, където всички
са се познавали. В началото на 60-те години Франция има 49 супермаркета, в края - 1833!
През 1957 г. едва 12% от домакинствата в Германия имали хладилници, в Италия – 2%!
През 1950 г. италианците имали 342 000 автомобила, а двадесет години по-късно - над десет
милиона (Джуд, 2012).
Именно началото на европейското охолство поставя и началото на демографската
криза и застаряването на европейското население. А това съвпада и с първата имиграционна
вълна към континента поради разпадането на колониалната система. През XX в. в Европа
се оформиха т.нар пет демографски феномена на индустриалната епоха, които създадоха
сегашната демографска картина в континента. Първият от тях е „двудетният”, а вече и
„еднодетен” модел на семействата. Знаем добре, че да се развива демографски едно
общество на една семейна двойка трябва да се падат средно над 2,2 деца, а вече няма
европейска държава с коефициент на детност над 2. В миналото е битувала
„патриархалната” ценностна система, ориентирана към дом, семейство и повече деца,
докато днес битува „консуматорско-материалната”, ориентирана към личностно развитие,
10
кариера, материални придобивки. Вторият феномен е „семейното планиране”. В
развитите държави почти всички двойки вече планират колко деца и кога да ги имат, в
зависимост от доходи, кариера, жилищни условия. В миналото броят на децата е зависел
само от репродуктивните нагласи на родителите и това, колко от тях са могли да оцелеят
при тогавашните санитарно-хигиенни условия и липса на медицинско обслужване. Третият
феномен са „свободните бракове”. Над 70% от двойките в ЕС живеят на свободни начала,
а поради ред психологически и социални причини „свободните бракове” са масово с по едно
дете. Четвъртият демографски феномен са „късните бракове”. В демографията това
понятие се отнася само за жените и е свързано с тяхната фертилна възраст (15 – 49 г.). Под
„ранни” бракове се разбира сключените до 21 г. възраст на момичетата, а под „късни”
сключените след 28 г. възраст. Колкото по-късно е сключен бракът, толкова по-късно идва
раждането на първото дете и толкова по-малко време остава до края на фертилния период
за второ и трето раждане. Защото на теория фертилната възраст при жените е до 49 г., но
след 40 вече и забременяването, и раждането са по-трудни. Петият феномен е
„доброволният отказ от поколение”. Не че чак толкова много хора се отказват да имат деца,
но отлагат това във времето до момент, в който вече имат репродуктивни проблеми и не
могат. В Европа състоянието на стерилитет при хора в активна възраст се определя като
пандемия. Това се дължи на стресовия начин на живот, замърсяването на водата и въздуха,
изкуствените храни, с които се храним. Дори в България, където имаме все по-намаляващ
контингент младо население, над 75 000 двойки в активна възраст искат да имат деца, но не
могат (Бърдаров, 2012).
Всичко казано до тук добре се илюстрира чрез коефициента на фертилност в Европа.
Както виждаме от табл. 1 има само една европейска държава с коефицент на фертилност –
2, Ирландия, но там причината е специфична етнополитическа и религиозна, заради
многовековния конфликт между протестанти и католици. При всички други европейски
държави той е устойчиво под 2. Има още една интересна особеност. През цялата писана
история южноевропейските държави, поради темперамента на населението си, природноклиматичните условия, излаза на Средиземно море, са имали по-висока раждаемост от
северноевропейските. Днес за първи път е точно обратното. Основната причина е силното
застаряване на населението в южните части на континента. Дори преобладаващо
мюсюлманска Албания, която допреди 30-ина години имаше африкански стойности на
11
раждаемост, днес е с коефициент на фертилност 1,5. По прогнозни данни съвсем скоро
Италия ще стане първата държава в света, в която на една семейна двойка ще се пада средно
под 1 дете. За съжаление България ще е следващата. Този процес е част от световната
тенденция за постепенно свиване на популацията на европеидната раса. Ако през 1950 г. тя
е заемала 27,98% от населението на Земята, днес е около 16%, а се очаква през 2060 г. да
падне под 10%. Като всичко това е резултат от ниските репродуктивни нагласи и
променената ценностна система на бялото население на планетата.
Табл. 1. Тотален коефициент на фертилност в избрани европейски държави (2013 г.)
Държава КФ Държава КФ
Исландия 1,9 Испания 1,5
Дания 1,7 Гърция 1,4
Швеция 1,7 Италия 1,2
Ирландия 2 Албания 1,5
Германия 1,4 Чехия 1,3
Австрия 1,4 България 1,2
Източник: Eurostat.
Всичко казано до тук можем да обрисуваме с думите - Европа в капана на
„необходимата имиграция”. Доказателство за това е и процента население на 65 и повече
години в страните от ЕС.
Както виждаме вече имаме две европейски държави, Германия и Италия, в които това
население е над 20%, а при една трета от тях е близо до 20%. И 65 дори не е началната за
пенсиониране възраст!
Този процес можем да определим като безпрецедентно застаряване на европейското
население в рамките само на век. Много малко хора си дават сметка, че реално тези промени
се случиха за по-малко от сто години. В цялата човешка история, включително и в Европа,
средна продължителност на живота около 50 години се е приемала за нормална. Днес, ако
тя е под 80 години, го приемаме за необичайно и за белег за неразвитост на държавите.
12
Фиг. 1. Население на 65+ години в ЕС и Европа, източник: Eurostat
Колкото и невероятно да ни звучи, но в началото на XX в. в най-развитите държави в
Европа, тези, които са носителите на индустриалната и технологичната революция,
средната продължителност на живота е варирала около 40 - 45 години. Днес е двойно повисока и продължава да нараства. А при една от най-застарелите нации, испанската,
повишението е почти три пъти, от 34,3 на 81,2 г.
Тези данни се затвърдяват и от промените в средната възраст на населението в
европейските страни.
Табл. 2. Сравнителна средна продължителност на живота в избрани европейски държави –
1900/2011 г.
Държава 1900 2011
Австрия 38,6 г. 79,8 г.
Германия 45,1 г. 80,1 г.
Италия 43 г. 81,8 г.
Гърция 38,8 г. 80 г.
Унгария 37,4 г. 74,8 г.
Франция 46,8 г. 81,2 г.
Испания 34,3 г. 81,2 г.
Източник: htpp://www.ajcn.org/
13
Фиг. 2. Средна възраст на населението на страните в Европа за 2008 г. и прогноза за 2060 г.,
Източник: Eurostat.
Към 2008 г. средната възраст на населението в ЕС е вече над 40 години и продължава
да нараства, като се очаква, към 2060 г. да е близо 50 години (47,9 г.). А ще има вече и
държави, като Словакия, Полша, Румъния, Литва, България, Италия, Чехия, където средната
възраст ще превишава 50 години! И това, с изключение на Италия, са все държави, които
не приемат масово бежанци понастоящем. Така виждаме как само в рамките на век и
половина Европа преминава от средна продължителност на живота под 50 години до средна
възраст над 50 години!
Според демографските прогнози на ООН европейците трябва да разчитат все повече
на имигранти, за да си плащат пенсиите. Единственият начин за повечето страни от ЕС, за
да запазят съотношението работещи-пенсионери без увеличаване на имиграцията е да се
увеличи драстично пенсионната възраст. Според прогнозите Италия се очаква да загуби
28% от населението си до 2050 г. За поддържане на съотношението работник-пенсионер тя
се нуждае от 6500 имигранта на 1 млн. ж. (377 000 годишно), в противен случай пенсионната
14
възраст трябва да нарастне на 77 г. Без имигранти населението на ЕС до 2050 г. се очаква
да намалее с около 65 млн. д., което означава, че пенсионната възраст трябва да се повиши
на 73-74 г.
В същото време африканските и азиатските държави, които ограждат като пояс
Европа, в момента преживяват своя демографски взрив и в тях се акумулира много младо
население. Това поставя Европа под много силния демографски натиск на Африка и Азия.
Табл. 3. Демографски показатели в избрани страни от Африка и Азия (2011 г.)
Държава Тотална фертилност
Естествен прираст
(‰)
Население до 14 г.
(%)
Мароко 3,1 14,5 27,8
Либия 3 20 32,8
Египет 3 19,5 31,8
Мали 6.4 32 49
Судан 4,9 25,1 42,1
Сирия 2,9 19,9 35,2
Палестина (Газа) 4,7 32 43,9
Източник: Census.
Виждаме драстичната разлика с Европа, а това са държави, които или са в
непосредствена близост до нашия континент или отдават най-много мигранти за него. При
тоталната фертилност разликата е от близо два пъти в полза на Либия, Египет, Мароко до
четири пъти в полза на Мали. При нулев или съвсем леко положителен естествен прираст
за европейските държави той в Африка и Азия варира от 14,5‰ за Мароко до 32‰ за
Мали!!! При среден дял на населението до 14 г. от 17-18% за Европа, той достига до
стойности, надхвърлящи 40% за Мали, Палестина, Судан. Само за периода 1950–2050 г. се
очаква населението в развиващите се държави да нарастне от 1,7 млрд. д. на 7,9 млрд. д.., а
за Субсахарска Африка от 184 млн. д. на 1,9 млрд. д. Има държави като Кения, Етиопия,
Уганда, където прирастът на населението за период 2000 – 2050 г. се очаква да е над 100%.
За Кения – 127%, където населението ще нарастне от 30,5 млн. на 66,1 млн. д., 246% за
Етиопия, от 64,2 млн. на 238,2 млн. д. И фрапиращите 302% за Уганда, където населението
ще се увеличи от 23,9 млн. на близо 100 млн.д (96,3 млн. д.). Европа е оградена от пояс
15
държави с много младо население и продължаващо високи нива на раждаемост. Найблизкият пояс държави до нас - северноафриканските Египет, Тунис, Либия, Алжир,
Мароко, имат двойно по-ниска средна възраст – 20–24 г. Но държавите южно от тях и в
Близкия изток са със средна възраст 14–20 г. Държави, които отдават емигранти, като Мали,
Нигер, Бенин, са със средна възраст на своето население около 16 г. Това означава наистина
акумулиране на свръхмного младо население при неработещи икономики, много висока
младежка безработица, ширеща се бедност, корумпирани диктаторски режими и множество
военни конфликти. Няма как това население да бъде удържано по родните си земи. Особено
при сегашните информационни технологии, средства за комуникация и транспортни
възможности. Те знаят, че единственият им шанс за оцеляване е паническото бягство към
Европа. Колкото и да се опитват популистки десни националистични партии в Европа да
изкарат сегашната мащабна миграционна вълна като насочена с политически цели да се
дестабилизира Европа, тя е породена от невъзможните условия за живот в родните страни
на тези хора. За което изцяло са виновни колониалните европейски сили. И трябва да имаме
предвид, че за сега Европа е ударена само от азиатската миграционна вълна и малко от
Северна Африка, тепърва предстои мощната африканска вълна. Тя допълнително ще се
интензифицира от приближаващият недостиг на вода в Африка. Вече има обширни
територии с остър недостиг на питейна вода, а при този демографски взрив положението
ще стане неконтролируемо. За тези хора вече ще е въпрос на физическо оцеляване да
избягат и достигнат Европа. По данни на ООН и Световната банка, за да функционира
нормално човешкият организъм се нуждае от 1700 до 2500 m³ вода годишно, между 1000 и
1700 m³ говорим за воден стрес, а под 1000 m³ за водна катастрофа. През 1990 г. вече има
африкански държави, които са във водна катастрофа, а по прогнози до 2025 г. две трети ще
са под воден стрес, а една трета във водна катастрофа. Включително Уганда се очаква да е
под воден стрес, а видяхме вече прогнозите за ръста на нейното население. Няма начин тези
хора да бъдат задържани в обезводняващите се земи. Те са готови с цената на всичко, дори
на собствения си живот, да стигнат до Европа (Bardarov, Vakova, 2011). Не случайно
ставаме постоянно свидетели на претъпкани корабчета и гемии, които прекосяват
Средиземно море. Само за 2014 г. в него загубиха живота си над 3500 африкански и азиатски
имигранти. За това няма как тази миграция да бъде заклеймена като „умишлено насочена”.
Тя е породена само от едно, от наистина крайното отчаяно положение на милиони млади
16
африканци и азиатци в родните им държави. През цялата съвременна история САЩ винаги
са били най-големият реципиент на имигранти. От началото на XX в. това вече е ЕС. За
2000–2004 г. имиграцията към САЩ е 3,3‰, а към ЕС - 4‰, и продължава да нараства.
Всичко това поставя Европа под много силния демографски, социален и културен натиск
на имигрантите.
В момента населението на ЕС е около 500 000 000 д., като това, което е с неевропейски
произход е около 50 000 000 д. , или почти 10%. Данните обаче са за 2013 г., т.е. преди да
започне наистина мащабната имиграционна вълна. Още тогава се говореше, че нелегалните
имигранти в ЕС са между 2,8 и 6 млн. д. Сега едва ли някой би се наел да определи колко
са. Тук е мястото да отбележим, че Европа, и в лицето на институциите, и в лицето на
населението си се държи неадекватно спрямо случващите се процеси. Навсякъде цари
масово удивление от мащабите на миграционната вълна. Сякаш тя е свъсем неочаквана, но
в предвид на всичко случващо се в демографски, политически, икономически и климатичен
план в Африка и Близкия изток тази вълна спокойно можеше да се предвиди. И тя се
предвиди още през 2007 г. (фиг. 3).
Фиг. 3. Картосхема на потока мигранти към Европа, източник: ООН
17
Както виждаме от фиг. 3, още през 2007 г. ООН предвиди по над 1,5 млн. имигранти
от Азия и Африка годишно. Тогава тази прогноза бе приета с насмешлив скептицизъм.
Статистика за миналата година отчете точно 1,5 млн. имигранти, влезли в ЕС.
Това, за което обаче трябва да се говори са миналите, случващите се и предстоящите
сблъсъци по оста коренни – „нови” европейци. И за тях в момента Европа реагира така
сякаш не ги е очаквала. Но при тези мащаби на миграцията те бяха съвсем предвидими. Още
през 2006 г. във Франция, Германия и Белгия имаше такива сблъсъци. В публикация от 2010
г. (Бърдаров, 2010) авторът ги определя като „началото на края”. Краят на Европа такава,
каквато я познаваме, такава, каквато беше близо осем века, от Ренесанса насам. Последните
терористични актове от 2014, 2015 и 2016 г. обаче показват, че напрежението ескалира
много бързо. Показват също, че Европа не може да справи с положението. Когато имаме
такава мащабна миграционна вълна няма как да бъдат филтрирани мигрантите. Много
трудно могат да бъдат отделени истинските бежанци от конфликтните зони от останалите
имигранти. И заедно с тази вълна влизат и се инфилтрират в Европа стотици радикално
настроени мюсюлмани, склонни към терористични действия. Като добавим и вече
живеещите в Европа картината става съвсем мрачна. Европа вече е във война. Война с
неясен изход и най-вече неясна продължителност. Тя няма нищо общо с конвенционалните
войни, в които лесно можем да разграничим „добри” от „лоши”, „нападатели” от
„нападнати”. Сега всеки на улицата, във всеки европейски град може да се окаже терорист.
Никой никъде не е защитен от такива нападения. Да не говорим, че тероризмът може да
придобие чудовищни размери чрез атаки срещу атомни електроцентрали, бактериални
замърсявания на вода, водоеми и храни, кибер атаки и под.
Случката с нападнатите жени по Коледа в Кьолн, дори да е умишлено предизвикана
агресия показа, че дори в една икономически силна и подредена Германия силите на реда
са безпомощни срещу такива действия. А това вече е симптоматично за състоянието на
Европа. Тръгне ли се обаче по пътя на конфронтацията Европа не я очаква нищо добро.
Противопоставянето на религиозно ниво, между две толкова сходни и близки религии, като
християнството и исляма, може да доведе само до саморазрушаване на Европа. Достатъчно
е да припомним случилото се при трите юговойни, от разпадането на Югославия, през 90-
те години на XX в. И особено измеренията на човешката трагедия в Босна. Там, където
близо век живяха, като братя, хървати, сърби и бошняци. Всъщност един етнос, славянски,
18
с три религии – източно православие, католицизъм, ислям. Хора, които деляха хляба,
болката, любовта и страданието си. Хора, които живееха врата до врата, праг до праг. Хора,
които имаха хиляди „смесени” бракове. В Босненската война имаше над 100 000 загинали,
няколкостотин хиляди осакатени, между 20 и 50 000 жени, подложени на систематични,
серийни изнасилвания, в печално известните „секс” лагери. Ако виждаме и искаме
бъдещето на Европа по този начин тогава нека вървим по пътя на конфронтацията. Но
трябва да сме наясно, че никой няма да е предпазен и защитен от насилието. След като дори
в градове, символи на европейската цивилизация, ред и икономически просперитет, като
Париж, Лондон, Брюксел, Кьолн, Мюнхен, не могат да защитят населението си, какво
остава за останалите части на континента. Връщането на митническия контрол едва ли ще
спре имигрантите. Изграждането на гранични стени, вдигането на телени огради и
въоръжените военни или паравоенни формирования по границите само ще върнат
континента векове назад. Това, което трябва спешно да се направи са мащабни инвестиции
в икономиките на африканските и близкоизточни държави, спиране и превенция на
конфликтите там и стимулиране на образованието и заетостта. Защото е ясно, че никой не
би напуснал дома си, ако има нормални условия за живот, реализация и създаване, и защита
на семейството си. Въпросът обаче вече е има ли Европа, в лицето на политическите си
лидери и институции, волята и най-вече свободата да предприеме такива мерки. Защото
държавите и политиците все повече са заложници на тесни, като мироглед, но мащабни като
размери и териториален обхват транснационални корпоративни интереси. А те не се
интересуват нито от цената на човешкия живот, нито от бъдещето, както на Европа, така и
на света. Там значение имат само икономическите интереси.
Каквото и да е бъдещето, дългосрочни, дори и средносрочни прогнози е много
рисковано да се правят, защото в момента светът се променя изключително бързо.
Динамиката на живота е невероятна и няма аналог с нищо в миналото. Технологиите се
променят и усъвършенстват буквално за минути и секунди. Дори ако върнем колелото на
времето назад само с 20 години – до 1996 г., ще установим колко много са се променили
технологиите и нашия живот за този изключително кратък отрязък от време.
Когато се задава въпросът какво трябва да правят европейците в сегашната ситуация
възможният отговор е - трябва да се адаптират към новите условия. Защото цялата човешка
история и дори еволюционната теория за произхода на човешкия род ни показват, че
19
оцеляват и просперират не най-силните, не най-богатите, дори не и най-умните, а найадаптивните към променящите се условия.
За това вместо от паника и агресия, които ще породят само още по-силна ответна
агресия, Европа се нуждае от разбиране на същността на съвременните процеси. До края на
XXI в. Европа ще бъде все по-малко бяла, европейска и християнска и ние трябва да се
адаптираме към тези условия. При сегашните технологии, транспортни средства и средства
за комуникация светът ще бъде все по-глобален, все по-пъстър от смесването на етноси,
религии, хора, все по мултикултурен. Колелото на историята никога не се е връщало назад.
Няма да се върне и сега. Нищо не е нито идеално добро, нито идеално лошо. Нищо в
обществения и политическия живот не е вечно. Няма да бъдат вечни и нациите. И в същото
време нищо не изчезва, то само се трансформира в нещо ново, което носи част от белезите
на предишното. Това е Бъдещето!
Дистанционните изследвания могат да обогатят учебното съдържание в средните и
висшите училища, така че да провокира логическото мислене и въображението на
учениците и студентите.
Това може да стане, като се приложат иновативни подходи към изучаването на
учебния материал, като например:
 Изучаване на влиянието на човека върху околната среда чрез използване на
сателитни снимки на райони с бърза урбанизация или места, където се наблюдават големи
промени в земното покритие;
 Изучаване на природни бедствия, чрез проследяване на причинно-следствените
връзки, водещи до възникването им (напр. обезлесяване -> ерозия -> обилни валежи ->
наводнение), както и значението на човешкия фактор за това;
 Изучаване на релефните форми;
 Географска математика – упражнения по алгебра, геометрия, моделиране, проценти,
чрез използване на математиката, която се намира във всяко изображение (пиксели,
стойности, взаимоотношения между тях).
32
Разнообразяването на учебните занятия със съвременни и технологични методи е едно
от най-важните предизвикателства, пред които е изправена образователната система в
страната, от което зависи както качеството на самото обучение, така и ефектите от него
върху икономиката на България в последствие.
Приложенията на технологиите за дистанционно заснемане на Земята са практически
безгранични и единственият лимитиращ фактор са познанията, уменията и въображението
на хората, които ги използват. Данните от дистанционни изследвания позволяват науката
да погледне на планетата ни от нова перспектива. Това разкрива необятни нови хоризонти
и научни дисциплини и само от нас зависи какви ползи за човечеството можем да извлечем
от тях.Естественото възстановяване на ландшафтите в изоставени територии, подложени в
една или друга степен на антропогенно влияние, е предмет на научна интерпретация в
множество чужди и български физикогеографски публикации. Тази проблематика заема
важно място в географските изследвания в Германия (Stähr, 2013), Испания (Schmitz et al.,
2003; Calcerrada and Perry, 2004), Италия (Bracchettia et al., 2012), Швейцария и други
европейски страни. Актуална е и в страни от други континенти като Чили (Díaz, 2011),
Израел (Milgrom, 2008) и др. В рускоезичната географска литература такива процеси са
известни като ренатурализация. Този термин влиза в употреба през 70-те години на XX в. и
до днес се използва от редица автори като Г. Е. Гришанков и Е. М. Захарченко (1980), И. П.
Ведь и О. В. Исаенко (2003) и др. Терминът самовъзстановяване в нашата литература се
използва от автори като А. Велчев, Н. Тодоров, Р. Пенин (Велчев, Стойчев, 1981; Велчев,
Тодоров, Пенин, 1992) и други. М. Данева (1989) използва термина ренатурализация, а Г.
Петров (2007, 2009) – деантропогенизация. В настоящото изследване се възприема
терминът „самовъзстановяване” на ландшафтите.
Процесите на самовъзстановяване са характерни за територии, в които интензивно
стопанско усвояване е последвано от различни по продължителност периоди на
антропогенно „разтоварване” и стопански застой. Една от тези територии в страната ни
е рамкирана от водосборите на реките Янтра, Дряновска и Белица и обхваща
северните склонове на Шипченска и Тревненска Стара планина и прилежащите им
части от Предбалкана. Именно тази територия е обект на настоящото изследване.
Установяването на същността и степента на изменение на естествените ландшафти
вследствие на антропогенна дейност е неделима част от изследването на тяхното
34
съвременно състояние. В последно време нараства броят на научните разработки, свързани
с изучаване на антропогенното използване на природните комплекси, което се явява важно
звено при изследване процесите на тяхното самовъзстановяване.
Във връзка с антропогенизирането на района и отслабването на антропогенното
натоварване по-голямо значение се отдава на динамиката в броя на селското население,
даваща представа за темпа, с който протичат процесите на обезлюдяване в изследваната
територия. За целта сме направили извадка на данни от Националния регистър на
населените места на Националния статистически институт (НРНМ на НСИ) за броя на
населението в населените места в изследваната територия за периода 1934 (годината с найголям брой население в района) – 2011 г. (годината с последното официално преброяване
на населението в България).
Според направената извадка от данни от последното официално преброяване на
населението в България (към 1.02.2011 г.) в изследвания район има 86 села с нулев брой
население, като извън този брой остават обезлюдените, но вече заличени в
административно отношение населени места. Значителното отслабване на антропогенното
натоварване върху селската територия създава предпоставка за появата на пустеещи земи,
които в течение на десетилетия са подложени на самовъзстановителни процеси и
постепенна смяна на биоценозите. Според данни от НСИ за 2014 г. към настоящия момент
164 села в България са напълно обезлюдени. Тези данни показват, че в изследвания
район се намират повече от половината обезлюдени села в страната, което го определя
като територия с най-благоприятни предпоставки и като еталонна за протичане на
самовъзстановителните процеси. По тази причина типизацията на последните е
основната цел, която си поставя настоящата разработка, като част от едно
всеобхватно изследване върху проблемите на съвременните ландшафти в тази част от
страната.
Във връзка с ландшафтните изменения и самовъзстановяването, под внимание са
взети тези обезлюдени села, които през годините с най-голям брой селско население (в
района (1934 г.) и в страната (1946 г.) са наброявали над 100, а някои и над 200 души. Такива
са например селата Бойчовци, Осенарите, Цонковци и др. в община Велико Търново;
Балванците и Пърша в община Дряново; Стражата и Власатили в община Трявна, Баевци в
община Габрово. Освен на селата с нулев брой население, специално внимание е обърнато
35
и на села, които към настоящия момент не са напълно обезлюдени, но са с население помалко от 10 души. За нуждите на изследването е направена извадка от такива села, които
през годините 1934 и 1946 са наброявали над 100 или 200 души, т.е. села, в които
антропогенното натоварване е било значително. Такива са например Бояновци, Дунавци,
Радковци и др. – община Велико Търново; Гърня, Игнатовци и др. – община Дряново;
Веленци, Войниците, Раевци и др. – община Трявна; Източник, Цвятковци и др. – община
Габрово. Много големият брой на населението в селата през преброяванията от 1934 и 1946
г. е свързан с аграрната пренаселеност в района и интензивна обработка на
селскостопанските земи. Преобладаването на горските площи в района е налагало тяхното
нерегулярно изсичане, а понякога и опожаряване в определени участъци и превръщането
им в обработваеми земи или изкуствени ливади и пасища.
При теренните наблюдения се установява, че и при обезлюдените, и при селата с
протичащи процеси на обезлюдяване се забелязват сходни по отношение на смяната на
биоценозите процеси върху земеделските територии, които в периода на прогрес са били
интензивно обработвани, а впоследствие – изоставени. Това проличава ясно не само в
землищата, но и в строителните граници на населените места, например в планинските с
по-компактно застрояване, някои от които вече са отпаднали от селищната мрежа.
Характерен пример е село Бояновци, разположено в землището на село Въглевци и
намиращите се северозападно от него колиби Таслаците и Татунчовци, заличени като
населени места през 1965 г. За разкриването на различията във функционирането и
структурата на новите природно-териториални комплекси в такива населени места са
използвани ландшафтно-геофизични методи – характеризиране на вертикалната
ландшафтна структура, обособяване на геохоризонти, изчисляване на геомаси и др.
Различните видове антропогенизация влияят по различен начин на типовете
вертикална структура на ландшафтите. Като типове антропогенизация, влияещи много
силно както върху хоризонталната, така и върху вертикалната структура, Н. Тодоров (2013)
определя селското стопанство, горскостопанската и рекреационно-туристическата
антропогенизация. В изследвания район са застъпени първите два типа, като към тях
може да се добави и добивно-промишлената антропогенизация. Тяхното проявление
води до значително намаляване на мощността (дебелината, в m) или сложността (броя
геохоризонти) на вертикалната структура при антропогенизираните ландшафти.
36
Разнообразната стопанска дейност и степенуването на ландшафтната
антропогенизация в рамките на изследваната територия и обусловените от тях особености
на самовъзстановителните процеси позволяват типизацията на последните. Извършените
експедиционни изследвания и събраният емпиричен материал позволяват обособяването на
различни типове самовъзстановяване на ландшафтите в разглеждания район:
селскостопански, горскостопански, добивно-промишлен тип.
Селскостопански тип
Този тип е свързан със самовъзстановителните процеси, протичащи след отслабване
или прекратяване на селскостопанска дейност върху обработваемите земи или пасища.
Характерен е за силно антропогенизираните съвременни ландшафти и е най-широко
разпространен в изследвания район. Главната причина за възникването на този тип е
наличието на изоставени земеделски земи, овощни и лозови насаждения или стопански
дворове, които в миналото са били интензивно обработвани. Наблюдаваната закономерност
е, че такива процеси са характерни за землищата на обезлюдени селища и гравитиращите
около тях с население под 10 д., които в годините с най-голям брой селско население в
района и в страната (1934 и 1946 г.) са наброявали над 100, а някои дори над 200 или 300 д.
Намаляването на населението им повече от 10 пъти за период от 60–70 години води до
антропогенно разтоварване на площите, което е предпоставка за възникване на
самовъзстановителните процеси, т.е. на мястото на вече антропогенизирания ландшафт
започва създаването на нов, функциониращ като природен. Важно значение за
интензивността на тези процеси, а оттам и за сложността на новосъздадената ландшафтна
структура – формирането на нов тревен, храстов или горски природно-териториален
комплекс (ПТК) има периодът, през който е отчетена липса на антропогенна намеса.
Колкото по-дълъг е този период, толкова по-напреднали са процесите на
самовъзстановяване, които се наблюдават към настоящия момент и толкова по-голяма е
сложността на вертикалната структура. При теренните изследвания впечатление прави
аналогичната ландшафтна ситуация и в землищата на села, които имат постоянно
обитаващо население над 10 д., но броят му е намалял над 10 пъти след 1946 г. При
съпоставянето на вертикалните структури на самовъзстановяващи се ландшафти в
различните подтипове ландшафти се установява, че от изключително значение за
37
състоянието и вида на самовъзстановените (вторични) природно-териториални комплекси
е характерът на стопанско използване. Забелязаната закономерност се изразява в следното:
- Вторичните тревни фитоценози се развиват върху площи на замеделски земи с
едногодишни култури;
- Храстовите фитоценози се развиват върху териториите, които са били заети с лозови
насаждения;
- Дървесните фитоценози са характерни за териториите, на които са били отглеждани
овощни насаждения.
При по-голяма част от описаните ландшафтни точки, самовъзстановените горски
природно-териториални комплекси видоизменят естественото си състояние.
Новосформиралите се гори са от III или IV бонитет. Количеството на дървесните фитомаси
е с по-малки стойности в сравнение със същото при аналогичните естествени комплекси,
което се дължи най-вече на факта, че вторичните горски ПТК са млади по възраст.
Селскостопански площи на мястото на гори от обикновен бук са създавани в миналото
главно в райони с по-голяма заселеност, предимно в долния край на буковия горски пояс.
Площите били използвани по-интензивно, но сега се обработват по-слабо и някои от земите
са превърнати в пасища с преобладаване най-вече на обикновена полевица, а върху помощни почви – и формацията на орлова папрат. В миналото и сега върху запазените все още
ниви се отглеждат най-често картофи, лен, овес и др. В някои райони са създадени овощни
градини от сливи, ябълки, по-рядко круши. Съобществата на сибирската хвойна в тази част
на Стара планина са формирани вторично на мястото на унищожени от човека дървесни
съобщества на обикновен бук и се използват главно като пасища. В миналото са били
опожарявани масово с цел да се разкрият и създадат по-ценни пасища. Вследствие на
антропогенното въздействие на много места те са силно изродени и превърнати в храстовотревни комплекси с обикновена полевица, мощна власатка, черна власатка – с Agrostis
capillaris, Festuca nigrеscens, Festuca valida и др.
Две трети от пояса на ксеротермните дъбови гори са заети от селскостопански площи
на мястото на смесени гори от цер и благун, върху които най-често се отглеждат житни
култури и лозя, по-рядко овощни градини, зеленчуци (при поливни условия) и др. Когато
тези гори са подложени на усилена експлоатация, свързана с използването им за пасища, се
стимулира появата и увеличаването на обилието на келяв габър. Евентуалната ерозия на
38
почвата води до засилване на деградационните процеси на гората, т.е. до образуване на
екологични условия, благоприятни за развитието на келявия габър и до неговото
увеличаване. Върху ерозирани почви горите и храсталаците от келяв габър са много
разредени, при което се образуват малки горички или групи, а останалото пространство е
заето от храсталаци на други видове или от тревна покривка, изградена предимно от
ксерофитни тревни видове.
На заравнени места вследствие на утъпкване от домашни животни се формират фитоценози
или комплекси от фитоценози на ксеротермни треви като белизма и луковична ливадина,
така и на мезофитни, които понасят известно уплътняване на почвите, каквито са обикновен
райграс, отчасти троскот и др. На много места изоставените ниви или пасища се заемат от
разпространилата се върху тях орлова папрат. Характерно е бързо увеличаване на нейния
ареал, тъй като тя е неособено взискателен вид и унищожава тревните ценози.
Горско-стопански тип
Този тип представя самовъзстановителните процеси, протичащи в горските природнотериториални комплекси след извършването на различни видове сеч – подборни,
санитарни, голи и т.н. Проявлението му в различните ландшафти в изследваната територия
има следния вид:
За ландшафтите с букови гори е характерно, че възстановяването на горската
растителност е възможно най-вече там, където ерозията липсва или е била в слаба степен.
Забелязва се, че на места буковите гори граничат с храстови и тревни формации на
субалпийския храстов пояс. Като цяло рядко проникват храсталаци от клек, сибирска
хвойна и боровинки, но в района на връх Атово падало, Бузлуджа и др. те се срещат
единично. В този пояс се срещат вторични гори от трепетлика и бреза (пример: под връх
Бедек). За тях са характерни обилно семедаване и бързо и нетрудно пренасяне на семената
в освободените от естествената горска растителност площи, поради което бързо заемат
фитоценологичния си ареал. За самовъзстановяването в този пояс в изследвания район,
може да се направи извод, че дървесни видове като брезата, дивата череша, ясенът,
шестилът и яворът имат най-добър растеж и развитие в долния пояс на буковите гори до
1000-1100 m н.в. и то при добро месторастение, където букът има добро възобновяване и
39
висока производителност. Установи се, че при неправилно стопанисване (най-често след
голи сечи) букът се сменя от габъра и трепетликата, които са белег за сукцесионни процеси.
Възвръщането на бука по естествен път е бавен и сложен процес, свързан със загуба
на прираст и време. Естественото възобновяване на бука се проявява най-активно при
оптималните условия за развитието му на определена надморска височина. Под и над тази
височина възобновяването е по-слабо, което налага интензивността на сечта да бъде помалка, за да не се израждат насажденията и почвата да не се зачимява. Сечта и извозът
оказват неблагоприятно влияние върху възобновяването на буковите гори, като повреждат
подраста. Тези повреди могат да се сведат до минимум, като се прилагат подходящи
технологии – поваляне на дървета в места с най-малко и с най-млад подраст или в места,
където повредите биха били значителни. В тази връзка в защитените местности се забранява
провеждането на сечи, освен санитарни и ландшафтни с оглед подобряване на санитарното
и ландшафтно състояние на обектите. За опазването на буковия подраст е необходимо
налагането на забрана за паша във възобновените участъци.
Ландшафтите със смесени широколистни гори се характеризират с голямо
разнообразие на коренната горска растителност, което намалява при сукцесионните
процеси. Тук при системното изсичане и постепенното унищожаване на горите вследствие
на ерозията на почвата и пашата на селскостопанските животни се създават по-ксеротермни
условия, поради което е възможно по тези места да се образуват и фитоценози на келяв
габър. Келявият габър прониква най-вече в горите на горуна, но също и в мезофитните порано разредени гори на мизийския бук, габъра, кестена и др., като на места заема изцяло
освободените територии. В този пояс също така на места горските ценози след
унищожаването им от човека освобождават част от заеманите от тях площи, в които се
настаняват горските ценози на трепетлика, подобно на буковия пояс. На умереновлажни
почви навсякъде се настаняват храсталаци от обикновена леска. На мястото на гори
предимно от горун се формират ксеромезофитни и ксеротермни тревни формации. След
унищожаването на горите в габъро-горуновия горски пояс при запазена от ерозия почва
горската растителност се подменя с тревна растителност, в която доминират обикновена
полевица, валезийска власатка и др. При ерозия на почвата вследствие унищожаването на
горите в този пояс много активно нахлува и ксеротермен тревен елемент.
40
При ландшафтите със смесени дъбови гори горските ПТК са силно повлияни от
човека и в повечето случаи те са повече или по-малко разредени. В тях проникват редица
храсти, които на места дори доминират. В резултат на това проличава постепенна смяна на
горска с храстова растителност. Най-често на мястото на унищожените гори постепенно се
развива келявият габър. При по-нататъшна деградация обаче на много места площите на
ксеротермните гори са заети от обикновена драка, върху варовити терени на места и от
обикновена смрадлика.
При някои сукцесионни процеси е възможно горите да се възстановят отново. В много
случаи обаче процесите на деградация са почти необратими, поне за близките десетки, а на
места и стотици години, тъй като почвата е напълно ерозирана и на повърхността се е
показала основната скала.
Характерни за района са провеждани залесявания главно с черен и бял бор. При
смесените дъбови гори, съставени от цер и горун, техни спътници се явяват най-вече
габърът и кленът. Провеждането на голи сечи в тези гори води до смяна на зимния дъб и
цера от техните спътници, които дават голям брой семена и са по-бързорастящи, вследствие
на което изпреварват дъбовете, засенчват ги и ги заглушават. Възстановяването на дъбовете
обикновено става в онези случаи, когато върху изсечените площи има в достатъчно
количество укрепнал семенен дъбов подраст, появил се преди извеждането на сечта. При
теренните изследвания във всички горско-растителни пояси се забелязват участъци с
изсечени смесени широколистни гори, впоследствие залесени с черен бор (по-рядко с бял
бор). В останалите участъци започва да се появява габър, който завзема естествените си
територии и постепенно задушава дъбовите и буковите насаждения. Това говори за т.нар.
горскостопанска деантропогенизация.
В низините и по долините на реките промените в растителната покривка вследствие
антропогенното влияние са значителни. При периодично изсичане на горите и тяхното
разреждане хигромезофитните се променят в мезофитни и дори в ксеромезофитни гори.
При унищожаването на мезофитните и хигромезофитните гори на бряста, полския ясен и
дръжкоцветния дъб се развиват и съответни тревни, мезофитни (ливадни) фитоценози на
пълзящ пирей, ливадна класица и др.
Понякога след унищожаването на такива гори възникват нискостъблени гори и
храсталаци с преобладаване на татарски клен-мекиш. Горите от дръжкоцветен дъб са
41
характерни за умерено влажни почви и след унищожаването им и утъпкването на почвите
от домашни животни се създават по-силно изразени ксеротермни условия. По тази причина
в освободените от горите от дъба площи се настаняват по-ксеротермни тревни съобщества,
главно тези на луковична ливадина, белизма с участието на обикновен райграс, а на места
– и на драка, които понякога образуват фитоценози.
Основната и най-голяма пречка за възобновяването на дъбовите гори е допусканата
паша на добитъка. Тя влошава насажденията на почвата и я прави непригодна за поникване
на жълъда и семената от другите горскодървесни видове. Поради уплътняване на почвената
повърхност се намалява водопоглъщателната ѝ способност, повърхностният отток се
увеличава, а в почвата прониква само незначителна част от атмосферните валежи. В
резултат на това почвената влажност в разрешените за паша насаждения силно намалява и
дървостоите страдат от недостиг на вода. Поради липса на достатъчно влага в почвата при
настъпване на сухи години се появява значително суховръшие по дърветата, а при
значително засушаване се стига до тяхното масово изсъхване.
Горите от келяв габър предпочитат по-светли и топли припечни и много по-рядко
заемат по-тъмни и хладни сенчести изложения. Най-често растат по горните части на
склоновете и билата. Доста по-рядко се срещат по долните части на склоновете, а в
падините, равнините, както и по самите върхове такива насаждения почти не се формират.
Тази закономерност проличава и в изследвания район, където най-големи асоциации
келявият габър формира в карстовите райони и в дъбовия горскорастителен пояс. Келявият
габър е изключително пластичен и силно агресивен дървесен вид. Той успешно заема места
с екстремно лоши условия за растеж, на които останалите видове не могат да оцелеят. Лесно
се настанява по границите на гората, както и на различни освободени от горска
растителност терени, пустеещи земи, поляни и пасища. Образува както чисти, така и
смесени насаждения с други дървесни и храстови видове.
Добивно-промишлен тип
Този тип се отнася до протичането на самовъзстановителни процеси, свързани с
разработване на варовикови кариери и миннодобивна дейност. Той е изключително слабо
представен в проучваната територия, но за сметка на това е отнесен към силно
антропогенизираните съвременни ландшафти.
42
Към настоящия момент в границите на изследвания район действащи варовикови
кариери има в района на синклиналното плато Стражата, като възможностите за
самовъзстановяване са много ограничени. Нарушенията са свързани най-вече с релефа, а
оттам и с протичането на влагооборота в ландшафтите, нормалното функциониране на
почвения и растителния компонент.
Изоставените след употреба кариери обикновено имат негативно въздействие върху
околната среда. Първичните екосистеми са напълно унищожени, а биоразнообразието
значително намалява. Нарушена е скалната основа, изменена е нормалната хоризонтална и
вертикална ландшафтна структура. Такива изоставени кариери има в южната част – в
района на гр. Кръстец. При теренните изследвания е установено, че разработваните в
миналото и изоставените към настоящия момент базалтови кариери в южната част на
района не възпрепятстват нормалното функциониране на горските ПТК в близост до тях
(Петров, Петрова, 2013). Различно е положението в подножието на вр. Българка, където
вследствие на миннодобивната дейност част от буковите гори са заменени от смесени с
участието на габър, обикновена леска и др. и тревни ценози с доминиране на обикновена
полевица, лъжлива власатка, орлова папрат и др.
Образуваните в резултат на добивните дейности антропогенни форми, като табаните
и териконите, създават предпоставка за развитие на т.нар. първична сукцесия. Например
върху табаните (мина „Паисий”, мина „Лев” и др.) е характерно заселването на бялата бреза
– светлолюбив вид, чиито семена се разнасят на големи разстояния, което от своя страна
води до нейното саморазселване, обикновено в съчетание с иглолистни гори.
Отличителна особеност на самовъзстановените горски комплекси в района е, че в
действителност те не се възвръщат към тяхното коренно (естествено) състояние. Една част
от тях са с издънков характер и нерегулярна по височина вертикална структура, което
донякъде изменя и тяхното проективно покритие и характер на подраста. За други от тях е
характерно наличието на дървесни представители, белег за сукцесионни процеси като бяла
акация, трепетлика, клен и т.н. Вторичните горски ПТК не са чисти по видов състав, а в
някои от случаите естествените представители за съответната асоциация рядко доминират.
Тези особености, както и наличието на тревни и храстово-тревни фитоценози, неестествени
за съответния горски пояс, в действителност ни показват, че самовъзстановяването на
ландшафтите не означава непременно тяхното възобновяване. Наблюдаваните
43
закономерности и особености в протичането на самовъзстановителните процеси ни дават
основание да заключим, че всички територии, „изключени” от човешка експлоатация за
един или друг период от време са подложени на процеси на самовъзстановяване. Въпросът
е обаче каква част от тях придобива отново значението на бившите коренни ландшафти.
Отговорът, до който достигнахме след направените проучвания е: много малка. Върху
голяма част от тези територии ландшафтите се „възвръщат”, но до голяма степен
видоизменени, различни от коренните. Само малка част от тях се възвръща в първичния си
вид, но почти винаги личи някакъв сукцесионен белег.
Вследствие на типизирането на самовъзстановителните процеси в зависимост от
преобладаващия тип стопанска дейност в тази част на страната, могат да се направят
следните изводи:
– селскостопанският тип самовъзстановяване е най-широко разпространеният в
района и неговото проявление е свързано със силно антропогенизираните съвременни
ландшафти;
– колкото по-дълъг е периодът с липса на антропогенна намеса, толкова понапреднали са процесите на самовъзстановяване, които се наблюдават към настоящия
момент и толкова по-голяма е сложността на вертикалната структура на ландшафта;
– силната зависимост от характера на селскостопанската дейност обуславя
проявлението на следните закономерности: вторичните тревни фитоценози превземат
замеделските земи с едногодишни култури; храстовите фитоценози – териториите с лозови
насаждения; дървесните фитоценози – териториите с овощни насаждения;
– проявлението на горскостопанския тип самовъзстановяване е констатирано найвече при средно и силно изменените съвременни ландшафти;
– въпреки че е отделен като самостоятелен, селскостопанският тип
самовъзстановяване се явява предшественик на горскостопанския тип, тъй като по-голямата
част от земеделските земи, ливадите и пасищата са свързани с унищожаването на
съществуващи в миналото естествени горски ПТК;
– добивно-промишленият тип самовъзстановяване е най-слабо осезаем в изследваната
територия, тъй като е характерен за антропогенните (напълно изменени) ландшафти в
района. Той следва да протича много по-бавно във времето и на този етап от развитието на
ландшафтите изключва възвръщането към тяхното функциониране като природни.
44
Реализираната в настоящата разработка типизация на самовъзстановителните
процеси позволява нейното използване при други аналогични регионални ландшафтни
изследвания. Различните стопански дейности в отделните територии на нашата страна дават
възможност за нейното дообогатяване с други типове самовъзстановяване. Всеки човек има своя памет, минало, белязано от важни събития, изградили го като
личност. Тази памет е не само индивидуален белег, но и се гради на не повече от половин
век, и в по-добрите случаи от цял век. За човечеството не може да се съди по последните 50
или 100 години. Изграждането му датира от десетки хиляди години, още от създаването на
първите скални рисунки. От днешното си положение на наблюдатели ние не можем да не
отбележим, да съпоставим или да не сме благодарни за оставеното ни от древните хора. Ние
сме тези, които трябва да осъзнаят, че нашият свят не би съществувал такъв, какъвто го
познаваме, без културните образци на всички хора, от всички епохи преди нас. Процесът на
развитие не е едновременен. Той се е градил през всички години, когато хората са
създавали, откривали и изобретявали.
Целта на всяко поколение от всяка една епоха трябва да е по-скоро да използва всички
ресурси, за да развие и доведе света до едно ново и различно съществуване, като го направи
достатъчно удобен и лесен за използване от тези, които идват след него. Тук идва и
ключовата роля на културата. Тя се явява един вид „инструкции за използване” на света и
всичко, което съществува. Тя дава примерите, тя ни показва какво трябва и какво не трябва
да правим. Културата използва един лесен и достъпен език, за да обясни какво е направено
досега и ако човек е достатъчно широко скроен и готов да отвори очите си, за да почерпи
опит от миналите епохи, ще разбере лесно какво трябва да направи от тук нататък.
Правото на култура можем да формулираме като реална възможност за обогатяване
на универсалната култура със своеобразните придобивки на националните демократични
култури. Силата на културата да създаде по-добро бъдеще произтича от системата на
културно планиране, която, анализирайки генезиса на културата, да накара всеки да осъзнае
какво представлява като индивид и като общност, за да може въз основа на тази система не
47
само да се ползват културните достижения, а да се постигне съживяване на националния
дух. Но само силата на културата не е достатъчна да гарантира по-доброто бъдеще. Това
бъдеще се постига чрез културната политика на Европейския съюз, която се реализира на
договорна основа и произтича от чл. 151 от Договора на Европейския съюз. Съгласно
този договор езиците, литературата, спектаклите, визуалните изкуства, занаятите, киното и
разпространението на информация са елементи от европейското културно многообразие,
като то трябва да се запази и поддържа и да се направи достъпно за целия свят. Съюзът носи
икономическа отговорност към този сектор и се стреми да му осигури подходящи условия,
така че той да е конкурентоспособен.
През 1942 г. по време на войната докладват на Чърчил, че бюджетът за култура е
съкратен, а за отбрана драстично увеличен. Той казва: „Ако нямаме култура, за какво да се
бием.”. В днешно време вложените средства по програмата за култура на Европейския съюз
за периода 2007 - 2013 г. възлизат на 400 милиона евро. Това е гаранция, че културата има
силата да създаде по-добро бъдеще не само за страните от Европейския съюз, а и в световен
мащаб.
Кипър е третият по големина остров в Средиземно море, разположен в
далекоизточния му ъгъл, на кръстопътя на три континента (Европа, Азия и Африка).
Кипърската историческа и културна традиция е много богата и датира от седмото
хилядолетие преди Христа. Поради своето ненадминато стратегическо място, Кипър е бил
обект на редица завоеватели и под влиянието на много различни култури и цивилизации,
като например финикийци, асирийци, египтяни, перси, Атинска империя, елинистичната
династия, Римската империя, Византия, френските луизианци, венецианци, османските
турци от 1571 г. и накрая Британската империя от 1878 до 1960 г., когато Кипър получава
своята независимост.
Според Конституцията на страната от 1960 г. (член 2, параграф 1 и 2) всички
граждани на Кипър са определени като принадлежащи към кипърската гръцка общност (ако
са от гръцки произход или са православни) или към турската кипърска общност (ако те са
от турски произход или мюсюлмани). Има и други религиозни групи (0,3% арменци,
маронити 6% и латинци 0,1%), на които според Конституцията е дадена възможност да се
превърнат в членове на едната от двете общности. Кипърската гръцка общност формира
почти 80% от населението, а кипърската турска общност е 18%. В Конституцията от 1960
48
г. също е записано, че на турската общност в Кипър ще бъдат дадени 30% представеност в
правителството и във всички държавни институции.
Като резултат от това, десетте министерствата са разделени между двете общности в
съотношение 7:3. Въпреки това, на Министерство на образованието и културата не е
установена квота, тъй като културните и образователните въпроси се считат за сфера на
отговорност на двете общности. Така създадената политическа ситуация оказва огромно
въздействие върху начина, по който се разглеждат културното-образователните въпроси.
След принудителното оттегляне на кипърските турски министри и държавните служители
през 1963 г. и заменянето им с гръцки, Министерството на образованието на Република
Кипър се формира по реда на Закона от 1965 г., а през 1992 г. той е преименуван в
Министерство на образованието и културата. Поради политическата ситуация се избягва
по-нататъшна реформа, защото това би могло да се разглежда като нарушение на
Конституцията. През 1973 г. под егидата на Министерството на образованието се създава
Комитет за координация за културни въпроси. Като резултат, структурното културно
управление остава до голяма степен статично. От 2004 г. се правят непрекъснати опити да
се преструктурира културното управление, за да има по-голяма ефективност. В този
контекст е важно да се отбележи, че демографската картина на острова в днешно време има
тенденция да се развива с мултикултурни функции: според доклада на статистическото
Демографско обслужване на Република Кипър (2014 г.), по-голямата част от населението са
кипърски гърци (71,8%). Маронити, арменци и латинци (римокатолици) съставляват около
1%. Кипърските турци съставляват около 9,5% от населението и останалите 18,7% са чужди
граждани и чуждестранни работници. По отношение на културните въпроси, различни
държавни субсидии и финансова помощ се предоставят за всички културни, социални и
спортни клубове на много и различни етнически групи, които се намират в Кипър.
Официални са два езика - гръцки и турски, въпреки че английският е широко разпространен.
Нашето мнение е, че сегашният модел на културната политика в Кипър работи по доста
централизиран и сегментиран начин. Моделът на културната политика на Кипър може да
се опише като идиоматична версия на „архитектен модел”, в който държавата, чрез
Министерство на образоването и културата, поема отговорност за културното развитие.
Това включва ниво на развитие на общините, където голям брой културни дейности се
субсидират от Министерството на образованието и културата чрез специална схема и фонд.
49
Настоящият модел се дължи на някои исторически факти, които могат да оправдаят
забавеното развитие на някои институции на местно ниво или на гражданското общество и
културните инициативи: от 1571 г. до 1878 г. Кипър е под османско владичество и правото
на свобода и културен живот е потискано. Просвещението и други интелектуални
движения, които са доминиращи в останалата част на Централна Европа, не са характерни
за населението на Кипър по това време.
Следователно, налага се изводът, че низови колективни интелектуални движения не
могат да съществуват и просперират в местни общности. Освен това се наблюдава вакуум
в политиката, както и липса на смислена и последователна национална стратегия. В такъв
анализ не е изненадващо, че до 2007 г. тенденциите на политиката в културата са изразени
главно чрез годишния държавен бюджет. Културната политика не се корени върху различни
видове културни изследвания и е налице липса на системна културна статистика. Според
отчета за Бюджет - Политика (2014 г.) визията на културно-политическите центрове за
опазване и подобряване на културното наследство на острова и укрепване и насърчаване на
съвременни културни творения са, както следва:
 формулиране на петгодишен план за действие за културно развитие;
 укрепване и насърчаване на културните дейности в Кипър и в чужбина;
 сътрудничество с местната власт, за да се разработят съвместни програми за
културна дейност; приключване на проучването за създаването на обединен орган за
култура и прилагане на структурна реформа;
 създаване и функциониране на Училище по изкуствата;
 преобразуване на Кипърския театър (THOC) в Държавен театър;
 разработване на програми в областта на изкуствата, за да се насърчи и сподели
културното наследство на двете общности (турска и гръцка);
 формулиране на някои политически мерки, за да се укрепи и насърчи културното
развитие.
Министерството има основната отговорност за формулирането и прилагането на
съвременната културна политика в такива области като литература, книги, музика,
изобразително изкуство, театър, танц, кино, фолк-култура, музеи и културни центрове в
чужбина (функционират три културни центрове - по един в Атина, в Берлин и в Лондон, за
насърчаване на кипърската култура в чужбина). Културните услуги имат активна роля за
50
популяризиране на кипърската съвременна култура в чужбина. Изградена е система за
отпускане на безвъзмездна помощ, за да се осигури подкрепа на творци и културни
фондации, които участват активно в културните дейности в Кипър. На общините и местните
общности са предоставени средства за определени културни проекти чрез съответната
схема за финансиране. По данни на Евростат, бюджетът на Министерството на културата
за развитие на съвременна културата през 2014 г. е 32 362 034 евро (34 876 522 евро за 2013
г.) (в тази цифра не е включен бюджетът на Катедра по антиките към Министерството на
комуникационните и благоустройството (18 520 070 евро за 2014 г.) и бюджетът на
Министерството на вътрешните работи за Градско културно наследство (13 885 120 евро за
2014 г.). Използваните в страната европейски фондове са и приток от пари за подпомагане
на сектори на културата (средства от програма Култура, както и структурните фондове).
Чрез тях успешно се спонсорира организацията и провеждането на Международния
фестивал „KYPRIA”. Селското културно развитие се насърчава чрез част от субсидиите,
които се отпускат от Министерството на общините и общностите по проектна база заявка.
В рамките на културната инфраструктура и план, субсидията се предоставя след одобрение
на съответния съвет на министрите за изложби на произведения от културната
инфраструктура в общините и общностите. Планът за общинска инфраструктура е в
действие от 2000 г. чрез т.нар. Локална схема за създаване на културни инфраструктурни
проекти. Според гласуваните от правителството правила годишният бюджет за културно
развитие се гласува от него и се представя на Камарата на представителите за окончателно
одобрение. Отговорността за културното наследство в Кипър е разделена между редица
министерства и съответните им ведомства. Културните служби на Министерството на
образованието и културата носят основната отговорност за развитието на културата и
народната традиция в своите съвременни проявления.
Кипър е разделен на шест административни области или окръга - Никозия,
Лимасол, Ларнака, Пафос и градовете в северната част - Амохостос (Фамагуста), Кирения
и Морфу, които от 1974 г. са под турска окупация и се отделят от юг от патрули на ООН в
буферна зона. Столицата Лефкозия (Никозия) се намира в центъра на острова и е седалище
на правителството. Никозия е единствената останала разделена столица в Европа.
Общините/районите, областите са свързани с предоставяне на местно самоуправление в
градските и туристическите центрове, докато общностите са с право на управление на
51
селските райони. Важно е да изясним, че в Кипър няма система за управление на три
нива, тъй като липсва система за регионално управление, свързваща националните и
местните власти. Според Закон на общините от 1985 г., основните отговорности на
същите се отнасят до изграждането и поддръжката на общинските градини и паркове, както
и за защитата на общественото здраве. Общинският съвет е с правомощия да насърчава, в
зависимост от своите финанси, широка гама от дейности и събития, включително изкуства,
образование, спорт и социални услуги. Основните източници на приходи на
общините/районите са общински данъци, такси и мита (професионален данък, данък върху
недвижимите имоти, данък върху хотелското настаняване, такси за издаване на
разрешителни и лицензи, такси за събиране на отпадъци, глоби и т.н.). През последните 15
години, културни отдели и служби са създадени в редица общини/райони на Кипър, главно
в по-големи градски такива (Никозия, Лимасол, Ларнака, Строволос и т.н.), но и в някои
провинциални (т.е. Агия Напа, Дирения и т.н.). По отношение на общностите може да се
твърди, че повечето от техните функции са подобни на тези на общините. Приходите на
общностите са от държавните субсидии, както и от данъци и такси, събирани от жителите
на района. Отговорността за културната политика се прехвърля към редица министерства и
полуправителствени организации.
Необходимо е да отчетем и силното присъствието на частния сектор в културната
политика, като тези структури също са към Министерството на образованието и културата,
представени от редица независими културни общества. Някои от банките в Кипър имат
значителна роля в културните дейности чрез създаване на културни фондации (т.е.
Културна фондация на Централната банка на Кипър, Културен отдел на Гръцката банка).
Парични средства също се получават от националната лотария. През 2013 г. обща сума от
475 600 евро е предоставена от лотарията на фондове за добри каузи в областта на
изкуството, културата и обществото. Това се равнява на 26,13% от общия принос във всички
области (като образование, околна среда, спорт и т,н.).
Въпреки факта, че редица министерства са ангажирани в някои аспекти на културната
политика, там отчитаме липсата на добре структуриран подход за развитие на културата по
един координиран и интегриран начин. Сътрудничество и координация между различни
министерства по конкретен повод рядко се постига. Например, отчита се известна степен
на сътрудничество между Министерството на образованието и културата и Министерството
52
на външните работи за насърчаване на кипърската култура в чужбина и за развитие на
определени културни дейности, които са свързани с културната дипломация. Кипърската
страна е сключила редица двустранни споразумения с цел да си сътрудничи с други страни
в областта на образованието, културата и науките. За да се осъществят тези споразумения,
договарящите се страни подготвят и подписват официални програми за образователно,
културно и научно сътрудничество. Споразумения и програми с регламенти в него
осигуряват необходимата правна рамка, в която да се осъществи културен и образователен
обмен.
Разпоредбите относно сътрудничеството в областта на културното наследство са
отговорности на Отдела за антики. В рамките на тази компетентност се следи
организирането на културни събития в чужбина, за разпространяване на съвременната
култура на Кипър, както и хостинг и организиране на културни събития в Кипър от други
страни. Двустранните културни споразумения допринасят за по-добрата работа в мрежа
между хора на изкуството и публични и частни институции в областта на изкуствата и
културата. Културни центрове в чужбина (например Къщата на Кипър в Атина) имат за цел
насърчаване на изкуството и културата. Излъчване на копродукции също се подкрепя в
контекста на междукултурния диалог. За издигане имиджа на страната успешно оперират
три културни центъра - в Атина, Лондон и Берлин. Домът на Кипър в Атина е институция с
културна и образователна цел със значителен принос в областта на културната дипломация
от 1987 г. насам. Сътрудничество се развива и чрез европейски и международни
организации, като например Европейския съюз, ЮНЕСКО и Съвета на Европа.
Министерството подкрепя работата на институции като Музикален информационен център
на Кипър, основан през юли 2008 г. след решение на Министерски съвет. По проучени
данни от нас, от 2008 г. до настоящия момент Министерството на външните работи
провежда поредица от информационни беседи и събития с цел чуждестранни дипломати в
Кипър да се запознаят с изкуството и културата на острова. Културната дипломация е част
от програмата за обучение на новоназначени дипломати. Министерството на външните
работи разработва схеми за финансиране в подкрепа на кипърската диаспора и общности в
други страни. Основната цел е да се подпомогнат съвременните културни прояви на
общностите на диаспората, не само за поддържане на връзки и отношения с техни родини,
но също и за улесняване на насърчаването на съвременното творчество, включително
53
традиционното народно изкуство, за насърчаване на културното многообразие чрез
различни прояви на художественото творчество. Специфични програми на двустранни
споразумения в областта на образованието, науката и културата са разработени от
Министерство на образованието и културата с ЕС, както и страните извън ЕС. Според Нов
стратегическия план за периода 2011 - 2015 г. културният туризъм е сред приоритетните
цели. Cyprus Turism Organization (CTO) оперира в 20 офиса в Лондон, Дъблин, Франкфурт,
Берлин, Париж, Стокхолм, Хелсинки, Атина, Милано, Цюрих, Брюксел, Амстердам, Виена,
Ню Йорк, Москва, Тел Авив, Будапеща, Прага, Варшава и Дубай. Кипър, като член на
Европейския съюз от 2004 г. насам, активно участва в редица проекти и програми на ЕС.
През периода 2007 - 2013 г. Кипър е получил от ЕС финансова подкрепа за проекти, които
попадат в рамките на програми с международни културни измерения (Програма Култура,
Европа за гражданите и програма Meдия). Предоставя се държавна подкрепа за работата на
звената за контакт за посочените програми. Министерството на образованието и културата
поддържа разпоредби за подкрепа на кипърските културни агенции, чиито проекти са
избрани за съфинансиране от страна на Европейска комисия, а тя продължава да участва,
чрез културни услуги, в управителния комитет (от национални представители) на програма
Култура.
Табл. 1 Специфика на пространствено-географската организация на културните институции,
в социалната инфраструктура на Кипър
Традиционни модели на географско
разположение
Нови, съвременни модели на
географско разположение
Кипърските и чуждите
издателствата като монофункционални
и независимо разположени обекти в
градското пространство на Кипър
Мрежи от рекламно-издателски
групи от страната, от ЕС, Русия и от
останалия свят, разположени в поголемите градове на Кипър
Музеите, архитектурните и
археологическите паметници и
ансамбли като монофункционални и
независимо разположени обекти в
географското пространство на Кипър.
Музейно-туристически комплекси
(квартали и клъстери ); Музеи – магазини;
Виртуални музеи, Мрежи от водещи
музеи – филиали; Археологически
виртуални изложби, Архитектурни
изложения и интернет – представяне на
Изложба на произведения от
традиционните занаяти на Кипър.
Градски художествени пленери в
зали и на открито.

архитектурни композиции от различни
исторически епохи.
Разполагане на различни видове от
музейното пространство в образователни
организации, в училища, в банки, в офиси
и в други учреждения. Виртуално
представяне на археологически
проучвания и разкопки.
Театрите и кинофестивалите като
монофункционални и независимо
разположени обекти в различни по
големина населени места. Подвижни
сцени и екрани.
Оборудване на театралното,
фестивалното и друго културно
пространство с цел изложбена дейност и
атрактивност, разполагане на
специализирани книжни магазини,
магазини за музикални инструменти, за
сувенири, за произведения на
художествените ръчни занаяти и др.
Библиотеките като
монофункционални и независимо
разположени обекти в различни
населени места, с различна големина.
Многозалови кинотеатри,
разположени в търговско-развлекателните
центрове. Частни кинотеатри и зали.
Изложбите и други изложения
като монофункционални и независимо
разположени обекти в различни
населени места, с различна големина.
Информационно-библиотечни
комплекси с организирано хранене.
Интернет-кафе, виртуални
библиотеки.
Библиотеките и книжарниците като
място за живо тематично общуване.
Концертни и танцови
организации като монофункционални и
независимо разположени обекти в
градското пространство на Кипър
Изложбеното пространство в
търговско-развлекателните центрове,
бизнес-центрове, интернет –
художествени пленери, паркове и
специални градски пространства,
учреждения в сферата на културата.
Организирани домове на
културата в неголеми населени
пунктове от селски тип, с разположени
в тях библиотеки, зали за занимания,
компютърни центрове, както и
помещения, пригодени за
изпълнителска и танцова дейност.
Фестивалите, като традиционна и
повсеместна форма по цялата територия
на страната, в различни периоди от
време.
Мултифункционални мрежи,
сформирани на основата на използването
на информационно-комуникационните
технологии с техническа възможност да
бъдат разположени по цялата територия
на страната.
На основата на еволюционния подход в социално-културната инфраструктура на
Кипър е направен преход от традиционните към новите форми на разположение на
териториалните единици, обусловени от натрупания опит от Великобритания до 1960 г. и
техния опит в управление на културните учреждения, както и настъпилото изменение и
трансформация след това, със създаване на нови формации и след 1974 г., на нови социалнокултурни системи. От направените изследвания, придържайки се към теоретически и
методически подходи, можем да определим спецификата на пространствената географска
организация на културните институции в социалната инфраструктура на страната, като
предложим организацията на тези компоненти: (табл. 1).
Семантиката на лексемата хитър попада във фокуса на изследователския ни интерес поради
противоположността на емоционалните признаци, които съпътстват нейното значение. В българската лексикология хитър е типичен пример за семантично-стилистична енантиосемия (вж.
Крумова-Цветкова и др. 2013: 538; Стоянова, Тодорова 2018: 82), при която лексемата развива две
взаимно противоположни конотативни значения – с положителна и с отрицателна оценъчност.
Посредством лингвокултурологичен анализ на езиков материал от български език настоящото изследване си поставя две цели: първо, да се опита да даде отговор на въпроса дали все пак
единият от емоционалните признаци, които оформят конотативното значение на лексемата, доминира над другия. И второ, при условие че бъде установено подобно превъзходство, да се опита да
изясни на какво се дължи тази (по-скоро положителна или по-скоро отрицателна) оценъчност в
семантиката на хитър, а оттам и на цялото понятие и разбиране за хитростта.
Антонимичната многозначност на хитър може да бъде наблюдавана още в речника на Н.
Геров, където тази лексема е представена с две противоположни значения – ‘умен, разумен, ловък, изкусен, мъдър, майсторски’, но и ‘дяволит, лукав, зъл’ (Геров 1904: 516, 517). Контрастът в
значенията на хитър може да се проследи в речниковите статии за тази лексема и в други тълковни речници на българския език Прави впечатление, че в лексикографските източници (изключение тук прави речникът на
Н. Геров) първото значение в речниковите статии за хитър се тълкува едновременно с две прилагателни имена, чиито значения на пръв поглед са лишени от общ семантичен признак – умен и
лукав (вж. БТР 1955: 924; РСБКЕ 1959: 564; БТР 1973: 1079; БТР 1994: 1041; БТР 2013: 1041). Тоест съчетани са едновременно значенията ‘мъдрост/разумност’ (умен) и ‘злонамереност/подлост/
коварство’ (лукав).
Интересен факт е, че речникът на В. Радева е единственият лексикографски източник, където значението на лукав се свързва с известна доза интелект, срв.: „1. Който тайно проявява злонамереност. 2. Остроумен и дяволит“ (Радева 2012: 306) (подч. мое – И. Д.). От друга страна, за разлика от останалите речници при тълкуването на хитър у същата авторка отсъства прилагателното
име умен, срв.: „1. Който не се поддава на измама и подвеждане. 2. Който умее да постига целта
си с неискреност и лукавост. 3. Който проявява неискреност и лукавство“ (Радева 2012: 702). Въпреки отсъствието на лексемата умен при тълкуването на хитър в цитираната речникова статия
връзка между тези две понятия съществува. Според нас тя е косвено обусловена и имплицитно изразена в първото значение – на практика то означава, ‘трябва да си умен (разумен, мъдър), за да не
се поддадеш на измама и подвеждане’, или ‘глупав си, ако се поддадеш на измама и подвеждане’.
Връзката между интелект и хитрост или, с други думи, обусловеността, зависимостта на хитростта от ума, освен в цитираните по-горе речникови статии за хитър може да бъде проследена
и в следните фразеологизми, пословици, поговорки, лексеми:
От стара коза яре – ‘много хитър, опитен1
’; Още: От стара кокошка яйце; От стара крава теле; От стара майка дете; От стара майка син (чедо); От стар баща дете (син); От стар
баща чедо; От стари люде деца (БФР 1974: 87, 88, Нанова 2005: 954);
Хитър си ти, ама и ние нямаме жълто под мустак (жълто под мустак – ‘млад и неопитен
съм, не знам как да постъпвам’) (БФР 1974: 444). С помощта на противопоставителния съюз ама
изречението, което илюстрира смисъла на жълто под мустак, всъщност реализира значението
‘умен си ти, но и ние не сме глупави’;
Очите ми гледат на четири (диал.) – ‘с буден ум съм, способен съм, хитър съм, не мога да
бъда излъган’; Още: Очите ми светят на четири (диал.) (БФР 1974: 95; БПП 1986: 61);
Вадена кожа (диал.) – ‘много хитър, практичен и опитен човек’ (БФР 1974: 112);
Знае Аврам де зимуват раците (диал.) – ‘за хитър, практичен човек, който умее да се нарежда и да извлича лична облага от обстоятелствата’; Още: Знае Кольо (Пейо) де зимуват раците; Знае Аврам де копае корени; Знае Петко дека е жежкото (БФР 1974: 371; БПП 1986: 60;
Нанова 2005: 955);
Зная къде (де) зимуват раците – ‘хитър, практичен съм; умея да се нареждам, да извличам
лична изгода от обстоятелствата’ (БФР 1974: 372);
Знае Станка де има круши (диал.) – ‘за хитър, практичен човек, който умее да извлича полза от обстоятелствата’ (БФР 1974: 372);
Зная де Аврам копае корени (диал.) – ‘хитър, практичен човек съм, умея да извличам лична
облага от обстоятелствата’ (БФР 1974: 372);
Зная и дявола къде се коти (диал.) – ‘хитър, умен, ловък, съобразителен съм’ (БФР 1974:
372; БПП 1986: 61);
Зная и на дявола (дяволите) дупките – ‘хитър, умен, ловък, съобразителен съм’ (БФР 1974:
372; БПП 1986: 60; Нанова 2005: 955);
Знае лисицата какъв огън прескача! (БПП 1986: 60);
Излъгвам те, та те продавам (диал.) – ‘много съм хитър, умен, ловък’; Още: Купувам те и
те продавам (БФР 1974: 414);
Мога да те <купя и> продам (Ще те купя и ще те продам) – ‘много съм хитър, умен, ловък’ 
И дявола надхитря (БПП 1986:61; Нанова 2005: 954);
И на задника си имам очи (вулг.) – ‘много съм умен и предвидлив, хитър, ловък’; Още: И на
гъза си имам очи; И на гърба (тила, врата) си имам очи (БФР 1974: 456; БПП 1986: 61);
Кума Лиса – ‘хитър, умен човек; голям хитрец’ (БФР 1974: 546);
Хитра лисица (Още: Стара лисица) – ‘хитър, обигран човек’ (Анкова-Ничева 1993: 266),
‘много хитър, обигран, опитен съм’ (Нанова 2005: 954);
Стрелян заек/Гърмян заек – ‘хитър, опасен човек. Не можеш да го излъжеш него, той е
стрелян заек.’ (БФР 1974: 354);
Номера минава/мине – ‘успешно завършва нещо, хитро, изкусно замислено, с което се цели
да се получат определени резултати’ (БФР 1974: 746);
Не паса трева (ирон.) – ‘не съм толкова глупав, че да не се сещам, да не разбирам нещо;
досетлив, хитър съм’ (БФР 1974: 713);
Да те е страх от хитрия, а не от глупавия (БПП 1986: 58);
Будали2
 дали, хитри яли (БПП 1986:60);
Хитра била, та вземала, улав3
 бил, та давал (БПП 1986: 60);
Хитра була в празна кула (диал.) – ‘за умен човек, но бедняк’ (БФР 1974: 489);
хитроумен – ‘1. Който е хитър и умен; 2. Който съдържа, изразява хитрост и мъдрост’ (РСБКЕ 1959: 564); ‘който има хитър ум’ (вж. БТР 1973: 1079; БТР 1994: 1041; БТР 2013: 1041);
захитрявам/захитрея – ‘ставам по-опитен и схватлив, ставам хитър или по-хитър’ (РБЕ);
(разг.) ‘ставам по-разумен и схватлив’ (РБЕ 1987: 772);
надхитрявам/надхитря – ‘проявявам се като по-хитър, по-умен и по-съобразителен от някого, успявам с хитрост да измамя, да победя някого; надхитрям’ (РБЕ);
Хитрост хитрост надхитря (БПП 1986: 59);
‘ловко, сръчно, хитро действие’ – преносно значение да думата маневра (БТР 2013: 435).
Посоченият езиков материал представлява безспорно доказателство за връзката между интелект и хитрост, за обусловеността и зависимостта на хитростта от ума. В езиковото съзнание
на представителите на българската лингвокултурна общност хитростта не се свързва нито с физическа сила и мощ (срв.: Колкото съм хитра, да съм и силна, света бих разтреперила – казала
лисицата (БПП 1986: 59); Малък като пиперка (Диал. Ирон.) – ‘дребен на ръст, но хитър’ (БФР
1974: 571), нито с глупост или отсъствие на интелект4
 (срв.: Хитър като хлебарка – ‘(ирон.)
много глупав’ (Анкова-Ничева 1993: 266). Хитростта като качествена характеристика на човек се
свързва с ум, опитност, (по)знание, практичност, предвидливост, способност (умение), сръчност,
ловкост, съобразителност, досетливост, схватливост (лексеми, които присъстват в тълкуването на
хитростта в цитираните фразеологизми). Хитростта в съзнанието на езиковата личност се свързва
със (по)знание, с нещо ( о б ) . Това според нас не в пълна, но до голяма степен оформя и положителния емоционалнооценъчен признак в семантиката на лексемата хитър.  Закодираният признак ‘интелект/ум + практичност’ в значението на хитър би могъл да бъде
обяснение за значителната съчетаемост на прилагателното име хитър и наречието хитро със съществителни нарицателни имена за нелица и с минали страдателни причастия, които най-общо носят значението ‘продукт на ума (на мисленето); продукт на/от (предварително) обмислено
действие’, срв.: хитър план, хитра идея, хитра постъпка, хитра тактика, хитър ход, хитър
отговор, хитър начин, хитър номер, хитър пас, хитър трик, хитър удар (в смисъл на ‘действие
с цел нападение/атака’), хитро решение, хитра маневра, хитра игра, хитра хватка, хитра стратегия, хитра насока, хитър проект, хитро намерение, хитро действие, хитра организация, хитро хрумване, хитра концепция, хитра мисъл, хитра промисъл, хитра умисъл, хитър замисъл,
хитра цел, хитро заключение, хитро измислен, хитро предвиден, хитро направен, хитро организиран, хитро създаден, хитро основан, хитро формиран, хитро скроен, хитро замислен, хитро
подготвен…
Освен широката дистрибуция на хитър със съществителни нарицателни имена за нелица
и с минали страдателни причастия, с които най-общо е изразено значението ‘продукт на ума (на
мисленето); продукт на/от (предварително) обмислено действие’, смятаме, че именно в такъв тип
свободни словосъчетания лексемата хитър е натоварена предимно с положителна оценъчност,
тъй като значението, с което хитър се реализира в тези случаи, е ‘нещо добро/умно; нещо добре/
умно измислено/направено’. Именно в тези словосъчетания значението на хитър, което носи негативна оценъчност – ‘злонамерен’, е до голяма степен заличено. С други думи   В подкрепа на изказаната хипотеза бихме могли да отбележим преимуществено позитивният по-широк контекст на употреба на тези свободни словосъчетания в интернет пространството и
в Българския национален референтен корпус. Контекстът, от своя страна, е позитивен, защото се
определя от позитивната конотация на хитър, с която лексемата се осмисля в лингвокултурното „Държач за пълнене на найлонови пликове – хитро приспособление, което ще стане Ваш
приятел в кухнята“ (https://www.gab-bg.com);
„Хитри направи си сам разделители за стая“ (www.idei.bg);
„Хитро, лесно и функционално решение“ (www.idei.bg);
„Радвате ли се, когато намерите някой нов продукт на пазара, който е изключително хитро
измислен, за да ви помогне още по-умно да организирате дома си?“ (www.temax.bg);
„Органайзерите са измислени хитро, за да съхранявате вещите си с максимално удобство“
(www.temax.bg);
„Без изход“ е всичко, което искам от един трилър: хитро замислен, безкомпромисен и безсрамно напрегнат“ (www.ciela.com);
„…сценарият прилага една хитра хватка, която отличава филма от редовата холивудска
продукция“ (BulTreeBank);
„С тази хитра тактика бързо ще откриете изгубените вещи“ (www.ezine.bg);
„…поведоха в резултата в 20-ата минута, когато Зоран Янкович с хитър пас изведе Христо
Йовов сам срещу вратаря“ (BulTreeBank);
„Изобретател от САЩ е открил хитър начин за едновременно поддържане на добра форма
и развлечение“ (BulTreeBank);Желязкова е използвала хитър номер – за да събере пари, е предложила на по-стабилните
фирми да рекламират върху съдове за смет“ (BulTreeBank);
„Обявяването на 25 декември за рождена дата на Исус Христос било хитър ход на християнските проповедници да се елиминират съперничещите религии“ (BulTreeBank);
„Хитър трик, който ще превърне тортата ви в изкуство“ (www.inews.bg);
„…и с хитър удар с левия крак матира вратаря на гостите Стойчо Драгов“ (BulTreeBank);
„Сградата е обширна, хитро и умно скроена, с тайна стълбичка и изход на горната уличка“
(BulTreeBank);
„Стъклен амбалаж се слагаше чрез специална фуния, хартията минаваше през хитро направената цедка“ (BulTreeBank);
„Сталин например с първичния си, но извънредно хитър и точен ум беше…“ (BulTreeBank)
(всичко подч. мое – И. Д.).
Разгледаната дотук съчетаемост на прилагателното име хитър е със значително по-широк
обхват, отколкото, да кажем, дистрибуцията на хитър със съществителни нарицателни имена за
нелица, които не се характеризират с най-общо значение ‘продукт на ума (на мисленето); продукт
на/от (предварително) обмислено действие’, срв.: хитър поглед, хитра усмивка, хитро лице, хитри очи, хитър нрав… Всъщност и петте съществителни имена в този случай (поглед, усмивка,
лице, очи, нрав) са част от човешкия индивид, но не са продукт на неговия ум или интелектуални
възможности. В тези свободни словосъчетания семантиката на хитър би могла да се реализира
както с положително, така и с отрицателно конотативно значение, напр.:
„Зад неговото хитро лице обаче се крие амбициозен политик, който вижда в председателството и шанс за лично усъвършенстване (BulTreeBank);
„…може и да се загледам, с половин уста и хитър поглед, отправен към дамите, споделя
Гюзелев (BulTreeBank);
„Чува се, бая мъже се хвалеха (…) само те си знаят, довърши с хитра усмивка дядото
(BulTreeBank);
„Под големите му гъсти вежди играеха хитри и умни очи“ (Елин Пелин, „Косачи“) (всичко
подч. мое – И. Д.).
В предложените дотук примери прави впечатление едновременната употреба на хитър и
умен в сложното прилагателно име хитроумен и в някои определения (напр.: хитри и умни очи,
хитро и умно скроена), което поставя въпроса за семантичното отношение между двете лексеми.
Не бихме могли да ги определим като абсолютни синоними, тъй като общият признак, застъпен
в значенията им, е с различна степен на интензивност. А к о м о ж е м д а к а ж е м , ч е з н а ­
чението на умен се съдържа в значението на хитър (т.е. хитрият е умен,
както видяхме, че посочват и самите речникови статии за хитър), т о н е м о ж е м д а т в ъ р ­
д и м о б р а т н о т о – ч е х и т ъ р е в с е к и у м е н ч о в е к . Допълнителната семантика,
която възпрепятства двете лексеми да бъдат определени като абсолютни синоними, се съдържа
в значението именно на лексемата хитър. Хитър е човекът, който, освен че притежава силен ум
или изпъква с ума си (разумен/разсъдлив е), е и, както видяхме, опитен, практичен, досетлив, ловък, сръчен, схватлив, съобразителен и предвидлив. Според нас смисловата разлика между двете
лексеми се състои в приложимостта на ума, интелекта и знаенето как (нещо да бъде направено).
Умът при хитрия човек е по-скоро практичен, прагматичен, целенасочен, на практика приложим
в определена ежедневната дейност. Умът при умния човек в известна степен е по-отдалечен от
действителността. Той има предимно теоретичен, отколкото практичен характер. По-скоро е абстрактен, безусловен и в повечето случаи е нематериално ориентиран.
В библейските текстове мъдростта и (раз)ума са свързани с доброто, с благодатта, с познанието за Бога и най-вече с отдалечаване от злото и от материалното, срв.: А у Бога е мъдростта и
силата; Той има разсъждение и разум (Йов 12:13); И каза на човека: Ето, страх от Господа – това
е мъдрост, и отдалечаване от злото – това е разум (Йов 28:28); Здравият разум дава благодат,
а пътят на коварните е неравен (Притчи 13:15); Колко по-желателно е придобиването на мъд-
39
• За връзката интелект – хитрост в българската езикова картина на света
рост, нежели на злато! И придобиването на разум е за предпочитане, нежели сребро! (Притчи
16:16); С мъдрост Господ основа земята, с разум утвърди небето (Притчи 13:15).
От друга страна, хитростта в библейските текстове се свързва с дявола, който често в новозаветните книги е наречен Лукавият (вж. Попова 1997: 169–171). В религиозен контекст хитър и
хитрост са лексеми натоварени единствено и само с негативна конотация, срв.: И наговаряха се
да уловят Исуса с хитрост и да Го умъртвят (Матей 26:4); За да не бъдем вече деца, блъскани
и завличани от всеки вятър на учение, чрез човешка заблуда, в лукавство по измамни хитрости
(Ефесяни 4:14)5
.
В съвременния български език тълкуването на хитър и хитрост също се свързва с измама,
коварство, нечестност, лукавство, подлост и злонамереност. Именно в тези случаи, когато целта
да си хитър, е, за да навредиш, съвсем естествено, лексемите хитър и хитрост се реализират със
своето негативно конотативно значение, срв.:
Хващам/хвана в мрежата (мрежите) си някого – ‘1. С хитрост, с коварство успявам да
привлека някого и да въвлека в непочтени дела. 2. Успявам с хитрост, с коварство да накарам някого да се влюби силно в мене, да се увлече сляпо по мене’; Още: Хващам/хвана в примките си;
Вплитам/вплета (уплитам/уплета, заплитам/заплета, улавям/уловя) в мрежата (мрежите) си
(БФР 1974: 178–179, 352–353, 444, 453, 463);
Хващам се в капан<а> – ‘(…) 2. Оставям се да бъда измамен, подведен; повярвам в някакво
хитро скроена измама’; Още: Хващам се/хвана се в примката; Хващам се/хвана се в клопка<та>;
Влизам/вляза (падам/падна, попадам/попадна, улавям се/уловя се) в примката; Хващам се/хвана
се в уловката (уловките); Хващам се/хвана се на въдицата на някого; Хващам се/хвана се на
нечия (някаква) въдица; Ловя се (улавям се/уловя се) на въдицата (БФР 1974: 154–155, 448, 471–
472, 474, 563);
Хитрата лисица влезе в стъпица с двете нозе – (диал.) ‘употребява се, когато хитър и обикн.
нечестен човек в стремежа си да изиграе другите, сам загазва, пропада’, Още: Хитрата лисица
попаднала в клопка; Хитрата лисица с двата (четирите) крака в капана (клюсата); Хитрата
лисица право в стъпица; Хитрата сврака с двата крака (БФР 1974: 489–490, Нанова 2005: 955);
Ударя/удрям динена кора някому – (диал.)‘хитро измамвам, изигравам някого, обикн. като
му попречвам да осъществи нещо’, Още: Турям/туря (турвам/турна, слагам/сложа, подлагам/
подложа) динена кора; (диал.) Подхлъзвам/подхлъзна на динена (лебеничева) кора; Хързулвам/
хързулна <една> динена кора (БФР 1974: 145, 304, 414, 437);
Поставям/поставя клопка на някого – ‘чрез измама и хитрост се мъча да накарам някого да
издаде, да разкрие нещо’, Още: Поставям/поставя капан (примка) (БФР 1974: 162, 166);
Продавам/продам за две оки плява някого – ‘надхитрявам някого; излъгвам, измамвам’ (БФР
1974: 214);
Сукнян молец – (диал.) ‘хитър и потаен, скрит човек, който умее да си върши работата тихомълком’ (БФР 1974: 364);
Троянски кон – (книж.) ‘източник на хитро скроена измама, която носи гибел’ (БФР 1974: 407);
Дяволско шило – (диал.) ‘дяволит, хитър човек’ (БФР 1974: 301; Нанова 2005: 954);
Дяволите мътят в него – (диал.) ‘голям хитрец е, а се показва тих и кротък човек’ (БФР
1974: 301);
Дяволска унука (от погов. Попско чедо, дяволска унука) – (диал.) ‘голям хитрец’ (БФР 1974:
301; Нанова 2005: 954);
Кръстен дявол – (диал.) ‘много хитър човек. Господ да те варди от кръстен дявол (поговорка)’ (БФР 1974: 544; Нанова 2005: 954);
На дявола цървули обувам – (диал.) ‘голям хитрец съм, много съм хитър’ (БФР 1974: 627,
Нанова 2005: 955);
Играя на въже – ‘умело хитрувам, лавирам, извъртам нещата така, както ми изнася’ (БФР
1974: 379);
5
 „Лукавство. В Еф. 4:14 така е преведена гръцката дума за игра със зарове и чрез нея се предупреждава
за възможното благовидно на пръв поглед смесване на истина и заблуда“ (БР 1994: 302)
40
Илияна Димитрова •
Баба ти госпожица ли е – (жарг. ирон.) ‘казва се на някого, който се опитва да хитрува, да
шмекерува, за да се покаже, че хитрините му се разбират’ (БФР 1974: 84);
Ловя с кола зайци – (диал.) ‘върша работата си с хитрост, по лесен начин (от поговорката
Агите с кола ловят зайците)’, Още: Фиря зайци с араба (БФР 1974: 458, 564);
Улавям/уловя спатиите на някого – ‘Разбирам, узнавам тайните на някого, хитрините му,
дяволиите му’ (БФР 1974: 448);
Що ще лисица на пазар – 1. Употребява се, когато хитър човек не се явява там, където присъствието му е неудобно или е опасно. 2. Употребява се, когато хитър, потаен човек се въздържа
да заяви открито нещо, което знае, или да изкаже своето мнение, Още: Лисица на пазар не излиза
(не ходи) (БФР 1974: 533, 562);
Хитрувам, дяволувам – общо значение ‘постъпвам хитро’, ‘опитвам се с измама да заблудя
някого относно истинските си действия, намерения, мисли и т.н. или да отбягна от някакви задължения’ (СРСБКЕ 2007: 1030); ‘постъпвам нечестно, лукаво, за да надхитря някого’ (СРСБКЕ
2007:1031).
Прилагателното име хитър се възприема като негативна качествена характеристика, когато
значението му се определя от негативен контекст, свързан с измама, лъжа, заблуда, коварство,
подлост и корист. Трябва да отбележим обаче, че при фразеологизми от типа на На дявола цървули
обувам – (диал.) ‘голям хитрец съм, много съм хитър’ (БФР 1974: 627, Нанова 2005: 955) все още
може да се наблюдава конкуренция между две значения с противоположен емоционален признак.
‘Голям хитрец съм, много съм хитър’, от една страна, може да означава ‘голям умник съм, много
съм умен’, а от друга – ‘голям подлец съм, много съм подъл/коварен’.
В българския език прави впечатление и наличието на две съществителни имена за изразяване на една и съща идея – хитрина и хитрост. Освен това можем да наблюдаваме и голямо разнообразие на умалителни съществителни и прилагателни имена със същия корен – хитринка („Хитринка срещу главоболие“ (www.fitnesudoma.dom), хитричък („Не искам да обвинявам, но ми се
струва, че както е реален, практичен, даже хитричък и търпелив, може би и трудолюбив, българинът има нужда да (…) преодолее черногледството“ (BulTreeBank); „Има си баба внуче. Мъничко,
ала хитричко“ („Баба и внуче“, приказка от Ран Босилек), хитричко (от наречието хитро) (Моите
уважения към елегантния и прозорлив италианец, (…) който хитричко държеше французина за
фланелката, докато Зидан държеше топката (BulTreeBank), хитруша (Николай готви по-вкусно
от мен и понякога аз като една хитруша му казвам: „Хайде приготви ти вечерята, за да не изхабя продуктите“ (BulTreeBank), хитрушка/хитрушко („Кума Лиса Хитрушка“, приказка от Георги
Райчев), хитранко (Лисанко Хитранко е името на герой от детския анимационен филм „Дора
изследователката“). В разговорната реч бихме могли да срещнем и оказионализмите хитранче,
хитрушанче, хитрушче и хитрушанко.
С употребата на умалителните форми на тези лексеми трудно би могло да се изрази ирония,
пренебрежение или негативна оценка (както това е възможно с други деминутивни съществителни, напр.: Това [докторче], дето ни го изпратиха сега, е малко горделивичко, ама погаждаме се и
с него (Г. Караславов, Избр. съч. I, 186 по РБЕ). С други думи, емоционалнооценъчният елемент
при умалителните форми на лексеми, свързани с хитростта, е предимно позитивен.
В английския език съществуват две думи за ‘хитър’ – cunning и sly. Първоначалното значение и на двете лексеми е свързано със знание, умение, мъдрост и ум (срв.: cunning – learning,
wisdom XIV, perh. Old Norse (ON) kunnandi, kunna to know (OLWP 1992: 108), cunning – orig. Old
English (OE) cunnende; rel. to cunnan to know (CD 2001: 357; sly – (dialectal) skilled, clever XII, from
Old Norse slǣgr clever, lit.: able to strike from slá to sly (OLWP 1992:445; CD 2001: 1418).
Значението на двете лексеми в съвременния английски език е:
cunning – ‘1. cunning people are clever at planning something so that they get what they want,
especially by tricking other people, or things that are cleverly made for a particular purpose; a cunning
plan/ploy; He’s a very cunning man; 2. pretty and attractive (US old-fashioned): a cunning little child/
puppy/kitten; 3. the quality or skill of being clever at planning something so you get what you want,
especially by tricking other people: We need to show some cunning if we want to defeat the enemy; 4.
41
• За връзката интелект – хитрост в българската езикова картина на света
skillful in planning and ready to deceive people in order to get what you want: a cunning scheme (CD;
вж. също: CED 1992: 346; CD 2001: 357) (бълг.: ‘1. хитрите хора са умни в планирането на нещо,
така че да получат това, което искат, особено чрез измама на други хора; неща, които са умело
направени за определена цел: хитър план/трик (далавера); Той е много хитър човек; 2. красив
и привлекателен (амер. англ. остр.): хитро малко дете/кученце/коте; 3. качество или умение да
бъдеш умен в планирането на нещо, така че да получиш това, което искаш, особено чрез измама
на други хора: Трябва да проявим малко хитрост, ако искаме да победим врага; 4. умел в планирането и готов да мами хората, за да получи това, което иска: хитра схема) (преводът мой – И. Д.).
sly – 1. deceiving people in a clever way to get what you want: He’s a sly old devil – I wouldn’t
trust him with my money. 2. seeming to know secrets: “You’ll find out eventually,” said Mary, with a sly
smile. 3. not letting others know true opinions or intentions, or dishonest: She thought that by being sly,
she could fool people; A cat can be a very sly animal (CD, виж също CED 1992: 1386; CD 2001: 1418)
(бълг. 1. измамване на хората по умен начин, за да се получи онова, което се целѝ: Той е хитър
стар дявол – не бих му поверил парите си. 2. някой, който дава вид, че знае тайни: „В крайна
сметка ще разбереш“, каза Мери с лукава усмивка. 3. Някой, който не позволява на другите да
знаят за истинските намерения, нечестен: Тя мислеше, че като е хитра, може да заблуди хората;
Котката може да бъде много хитро животно.) (преводът мой – И. Д.).
В английския език прилагателното име за ‘хитър’ sly се употребява с негативна конотация.
Прилагателното име за ‘хитър’ cunning обаче би могло да има известна доза позитивна оценъчност в контекст на спортна тематика или в контекст от типа: „Outwitting squirrels: 101 cunning
stratagems to reduce dramatically the egregious misappropriation of seed from your birdfeeder by
squirrels“; „They have fought with bravery and inconceivable cunning“ (CD) (бълг. Надхитряване
на катерици: 101 хитри стратегии за драстично намаляване на грубото присвояване от страна на
катериците на семена от вашата хранилка за птици; Те са се борили с храброст и невъобразима
хитрост.) (преводът мой – И. Д.).
Без да навлизаме в дълбочината на съпоставителния анализ с английския език и без да претендираме за изчерпателност, бихме могли да посочим само няколко щриха, които допълнително
да очертаят националноспецифичните особености, свързани с разбирането на хитростта, в българската картина на света: 1) за разлика от български на английски език например възклицанието
Хитро! със значение ‘добре измислено, умно’, трудно би могло да бъде преведено с помощта на
лексемите cunning или sly; 2) в съвременното тълкуване на cunning и sly липсва значение, което
да съдържа само позитивен емоционален признак от типа ‘не мога да бъда излъган, умен съм,
с буден ум съм’ и 3) разнообразието от словоформи при имената и глаголите, които съдържат в
коренната си морфема sly/cunning, е сравнително по-ограничено, отколкото в български (трудно
бихме превели на английски и възклицанието Ей, хитрец! например с помощта на лексемите
cunning и sly).
Въз основа на направения лингвокултурологичен анализ на изрази в българския език, свързани с хитростта, бихме могли да направим следните изводи:
1) При прилагателното име хитър действително се наблюдава антонимична многозначност.
Въпросът за това с какво конотативно значение лексемата ще се реализира в речта, до голяма степен зависи от контекста. Поради своята семантично-стилистична особеност не е изключено обаче
в положителен контекст значението на прилагателното име хитър да се реализира с негативна
оценъчност. Ето защо е препоръчително да се внимава с употребата на това прилагателно, когато
става дума за изрично позитивна морална характеристика на човек.
2) Анализираният езиков материал показва, че разгледаните изрази в българския език, свързани с хитростта, са предимно с положително конотативно значение в мисленето на представителите на българската лингвокултура. Да бъдеш хитър или хитроумен, не е лоша морална оценка.
Хитростта не е присъща на глупавия човек. Тя по-скоро се свързва с остротата на ума, изобретателността и практичността. Това разбиране очертава и положителния емоционалнооценъчен
признак в семантиката на хитър, а оттам и на цялото понятие за хитростта в българската езикова
42
Илияна Димитрова •
картина на света. Посочените тук изводи потвърждават изводите, направени в друго наше експериментално изследване, което разглежда националноспецифичната семантика на някои лексикални единици в българския език, свързани с хитростта (вж. Димитрова, 2022).
Позитивната оценъчност на хитростта в съвременния български език се дължи на семантичните връзки, които откриваме за това понятие в миналото. Така например в старобългарския
език лексемите хитрост и хитър означават положителни качества6
 – ‘майсторство, умение/изкусен, умел’ (СС 1994: 769). Тоест етимологичната памет на лексикалните единици, свързани с
хитростта, предопределя употребата им в съвременния български език. Положителният емоционален признак на конотативното значение на лексемите, свързани с хитростта, в съвременната им
употреба е отражение на тяхната етимология (по-подр. за етимологичната памет вж. Колева-Златева, 2013).
Частично доказателство за положителната оценъчност в семантиката на хитър е и положителният литературен персонаж на Илия Блъсков – Хитър Петър. Както е известно, този „национален хитрец“ (Стойчева 2009: 94) побеждава с хитрости Настрадин Ходжа. За тези анекдотични
приказки и техните двама главни герои се отбелязва, че „противопоставянето не е между добрия
беден и лошия богат, а между хитреца бедняк и глупака богаташ“ (Стойчева 2009: 94) (подч. мое –
И. Д.). Включително и до днес приказките за Хитър Петър присъстват в учебни пособия (читанки,
христоматии, учебници) за деца от различна степен на обучение, както и в учебници по български
език за чужденци. Името на Хитър Петър носи и математическо състезание, организирано от Съюза на математиците в България – секция Габрово (http://www.smb-gabrovo.com).
Разкриването на конотативното значение на изразите, с които дадено понятие се назовава,
говорят за значимостта и мястото му в системата от ценности на представителите на дадената
лингвокултурна общност. Конотацията е „вътрешен център, ядро и „душа“ (…)“ (Касабов 2013:
72) на значението на думата. Тя разкрива културнооценъчния елемент в разбирането за дадено
понятие. За нас обаче остава отворен въпросът за това дали хитростта е част от националния
манталитет, или е присъща на отделни хора. Ето защо проблемът за мястото на хитростта като
морално качество в системата от ценности на българина продължава да бъде във фокуса на изследователския ни интерес.Въпросът за свободата на преводача при преноса на смисъла винаги е бил повод за разгорещени дискусии. Това, което може да се твърди със сигурност, е, че тази свобода до голяма степен
зависи от вида на превеждания текст. Ако преводът на литературни и публицистични текстове
например допуска широк диапазон на вариативност при подбора на подходяща лексика, то при
юридическите текстове толерансът към евентуални отклонения от утвърдените лексикални норми клони към нулата.
Чрез правото говори самата държава, най-висшата инстанция и гарант на обективността и
справедливостта. Правните текстове следва да бъдат еманацията на тази справедливост във всяко
едно отношение. Неслучайно в повечето европейски езици думите „право“ и „справедливост“
имат общ корен и са производни една от друга. Преводачът, извършващ преводи в тази сфера,
трябва да положи максимални усилия за постигане на емоционална неутралност, лаконизъм и
смислова прецизност на формулировките. Висш дълг на законодателната, изпълнителната и съ1
 Пенитенциарен – в правото: наказателно-изпълнителен, свързан с изпълнението на наказанията, от
лат. poenitentia – ‘разкаяние’
* Калина Щерева-Емрих – гл. ас. д-р, катедра „Германистика и нидерландистика“, Филологически
факултет, Великотърновски университет „Св. св. Кирил и Методий“,
k.shtereva@ts.uni-vt.bg; https://orcid.org/0009-0008-6818-5589
DOI: 10.54664/CSDQ4175
45
• Соматични аспекти на понятието „възпитание“ в пенитенциарното право…
дебната власт на правовата държава е да боравят с езика на неутралността, да сведат конотативните маркери до минимум и да придадат институционална тежест на идеята за равнопоставеност
на всички граждани чрез лексикално-семантичния инструментариум, с който си служат. По презумпция преводачът е длъжен да обслужва тази императивна цел в духа на преводаческата етика и
да гарантира оптимална междуинституционална комуникация в интернационален контекст.
Това с особена сила важи за противоречивите понятия, които подлежат на преосмисляне и
семантично пречистване в духа на актуалните обществени тенденции и нагласи. Повече от всяка
друга сфера на обществения живот правната система е ангажирана с намирането на формулировки, които да засвидетелстват нейната абсолютна безпристрастност по отношение на отделните
граждани. Идеята за равенство пред закона прозира още в стилистиката на текстовете и подбора
на използваните думи – справедливостта се възцарява първо на лексикално-семантично ниво,
преди да се разгърне в цялата си комплексност чрез прилагането на съответните юридически
принципи и постулати. Законът като абстракция стои над субективните човешки възприятия и
оценки и затова си служи със словото на абсолютната денотация – директно, недвусмислено назоваване, изчистено от всякакви експресивни, асоциативни и оценъчни елементи. Думите не са
просто думи, те са внимателно подбрани сигнали, кодирани изявления, концентрирани послания, които представляват своеобразна прелюдия към големите ментални конструкции и наративи,
на които служат. Непорочността на номинацията e израз на възвишения, почти утопичен характер на идеята за абсолютната обективност и справедливост. От друга страна, правната система
и юридическите текстове повече или по-малко са подвластни на духа на времето, тъй като те
отразяват степента на развитие на дадено общество и показват неговите културни особености,
морално-етичните му ценности и обществено-политическите тенденции, характерни за даден
исторически период. Вагнер (Wagner 2013: 49) дефинира правото като „замръзнала политика“,
а политиката от своя страна е продукт не само на различните идеологии, а и на обществените нагласи и съсредоточия. Може да се каже, че съвременните правни текстове – както оригинали, така
и преводи – възникват под кръстосаното влияние на различни, отчасти противоречиви тенденции
и стремления. От едната страна тегне претенцията за абсолютизъм, дистанцирана обективност и
непогрешимост, от другата – обществено-политическият натиск за постоянен ъпгрейд и идеологическо преосмисляне в съответствие с актуалните нагласи и приоритети. Така езикът на правото
попада в пресечната точка между консерватизъм и новаторство, между експертност и универсалност, между лексикална центробежност и лексикална центростремителност. Това налага една
постоянна ревизия и актуализация на лексикалния инструментариум, с който си служат не само
самите юристи, а и преводачите на юридически текстове.
Едно от юридическите понятия, които претърпяха бурно развитие през последния век, следвайки възхода и упадъка на различни идеологии, е концепцията за „възпитание“ в пенитенциарното право. Това понятие особено често беше инструментализирано за идеологически цели в
контекста на европейските тоталитарни режими на 20. век. Както в националсоциализма, така и в
комунизма „възпитанието“ е основен похват за насилствена промяна на убежденията и настройката на критиците и противниците на режима. То обозначава процеса на идеологическо индоктриниране или превъзпитаване, което се извършва със съответна строгост и дори със сила – и в
този смисъл в недалечното минало е включвало и определени соматични аспекти (нарушаване на
комфорта на тялото, физическо страдание, изтезание, смърт). Идеологическото „възпитание“ се
прилага към всеки гражданин, но особена нужда от възпитателни мерки има в пенитенциарните
заведения, където нерядко понятието се използва евфемистично, за да прикрие нехуманното отношение и жестокостта към затворниците.
„Възпитанието“ като част от наказателно-изпълнителните практики следователно е понятие
с нееднозначно, идеологически обременено минало. От съвременна гледна точка употребата на
такива термини е проблематична, тъй като около тях все още кръжат конотациите от миналото
и хвърлят сянка върху чистотата на номинацията. Стандартна практика в демократичните общества е подобни думи да се извеждат от официална употреба и да се заместват с нови, семантично неутрални лексикални единици, които по-правдиво и безпристрастно да отразяват новите
46
Калина Щерева-Емрих •
обществено-политически реалности. Дисквалификацията на идеологически компрометираната
лексика е част от езиковата реформа, която неизбежно съпътства всяка радикална смяна на управленската система. Въпреки това в България понятието „възпитание“ все още се използва в сферата на пенитенциарното право, а концепцията за „възпитание“ присъства в спектъра от мерки за
ресоциализация в пенитенциарните заведения. Това поставя преводача, превеждащ текстове от
тези сфери, пред дилема: Знаейки, че в целевата култура думата „възпитание“ отдавна е извадена
от наказателно-изпълнителния контекст поради алюзии и асоциации с дискредитираните правни
системи от миналото, той е наясно, че буквалният превод ще предизвика недоумението и дори
неодобрението на реципиентите. От друга страна, както вече казахме, бягството от буквализма и
подмяната на смислови единици точно в този вид превод не се толерира.
Тук е мястото да кажем няколко думи за отговорността на преводачите, извършващи междуинституционални преводи. Тяхната дейност е ситуирана в най-горните етажи на обществената
стратификация, като изискванията за компетентност и експертен опит са изключително високи.
Въпреки това техният труд обикновено остава извън фокуса на публичните дискурси. Те са незабележими, неизвестни, скрити зад словото, в сянката на социалните актьори, за които превеждат.
Често имената им не фигурират никъде, а и никой не се интересува от тях. За разлика от преводачите на художествена литература, специалистите, извършващи междуинституционални преводи,
попадат сякаш в сляпото петно на обществения интерес. Свикнали сме да мислим за художествената литература като за основен носител на колективната памет, душевността и светогледа на
езиково-културните общности и да ценим високо добрите преводи на литературните произведения, тъй като те ни дават поглед върху културата на съответната общност. Но не по-малко култура
може да се открие и в нехудожествените текстове на дадено общество – култура, която не заявява
себе си експлицитно чрез културни реалии и наративи, а по-скоро е скрита в гънките на смисъла,
в недоловимата аура на уж прозаичните думи, в етимологичните траектории на понятията. Култура, която толкова органично се е сраснала с езика, че носителите ѝ не я забелязват, не осъзнават
нейната специфичност и издайническия ѝ характер. Именно с такива завоалирани проявления на
културата – както с положителен, така и с отрицателен знак – следва да се справи преводачът на
междудържавни текстове. Тази задача може да се окаже нелека и щекотлива поради представителните функции на тези текстове – те представляват държавата пред света, носят институционална
тежест и служат за целите на дипломацията. Недостатъчно изпипаният междуинституционален
превод може да хвърли петно върху имиджа на цялата държава.
В този смисъл, ако се върнем към понятието „възпитание“ в пенитенциарното право, можем
да предположим, че търсенето на точен преводен еквивалент в целеви култури, където благодарение на езикови реформи отдавна вече е недопустимо да се говори за възпитателни мерки спрямо
пълнолетни лица, би утежнило излишно процеса на разбиране между отправителя и адресата на
посланието. Неволните асоциации, свързани с отминали времена и идеологии, заклеймени като
нехуманни, биха смутили праволинейния ход на комуникацията и евентуално биха предизвикали
разнопосочни алюзии и разсъждения у по-възрастните носители на езика. При по-младите пък е
възможно да се появят въпроси поради употребата на познато понятие в непривичен за тях контекст. При всички случаи плавността и яснотата на междуинституционалната комуникация ще
пострадат.
Затова в настоящата статия се застъпва тезата, че понятието „възпитание“ в българското
пенитенциарно право не би трябвало да се превежда буквално; вместо това би следвало да се
потърси частичен еквивалент с по-общ смисъл или еквивалент, който не е натоварен с идеологически конотации. Вероятно е въпрос на време лексикалният състав на българските правни текстове също да бъде изцяло обновен в духа на политическата коректност и определени морално
остарели формулировки – например идеята за „възпитание“ в пенитенциарните заведения – да
бъдат изведени от употреба. Дотогава обаче преводачите би трябвало да компенсират това разминаване в темповете на реформите, като изиграят ролята на помирители на културите и заобиколят директното използване на проблематични понятия в преводните текстове, неутрализирайки
потенциалните езиково-културни конфликти. Осъзнавайки, че става въпрос не за идеологическо
47
• Соматични аспекти на понятието „възпитание“ в пенитенциарното право…
разминаване между правните системи, а за формално, те биха могли да поемат риска да се отклонят от буквализма и да извършат уподобяващ вместо отчуждаващ превод, гарантирайки по
този начин гладката и безпроблемна комуникация между българските и чуждестранните институции. За адаптиране на публичните преводни текстове към целевата култура пледира и Нойберт
(Neubert 2006: 57), подчертавайки, че текстовете, които са свързани с политическите, юридическите и културните институции на изходната култура са по-разбираеми за реципиентите си, когато са съобразени с техните собствени езикови конвенции.
Необходимостта от уподобяващ превод на понятието „възпитание“ в пенитенциарното право тук ще бъде онагледена чрез сравнение на български и германски наказателноправни текстове.
Съпоставянето на именно тези две правни системи би могло да се окаже особено плодотворно,
тъй като – колкото и да са различни като битие и светоусещане – в момента България и Германия
споделят общ правно-политически макродискурс като страни членки на Европейския съюз. Налице са задължаваща обща правна рамка (законодателството на ЕС) и ценностна система (ценностите на ЕС). Освен това България и Германската демократична република (1949 – 1990 г.) имат
сходна историческа съдба, доколкото след Втората световна война и двете държави попадат в
геополитическото гравитационно поле на Москва и в продължение на десетилетия изграждат комунистически обществен строй в условията на тоталитарно управление. За разлика от България
обаче, ГДР много по-бързо се дистанцира от лексикалния апарат на тоталитарния режим, тъй като
след обединението на Източна и Западна Германия през 1990 г. приема вече изградената и утвърдена западногерманска правна система. Така ГДР си спестява дългия и трънлив път, който трябва
да изминат останалите страни от бившия социалистически лагер – правна реформа, адаптиране
на правните текстове съгласно новите ценности, лексикална реформа на правната лексика с цел
преодоляване на тоталитарното минало. В крайна сметка резултатът е две правни системи, които
са близки по дух, доколкото функционират в макрорамката на европейското законодателство, но
се различават по буквата, доколкото българските правни текстове все още съдържат някои анахронични понятия – лексикални отломки от падналия комунистически режим. Именно такова
понятие е и концепцията за „възпитание“ в пенитенциарната сфера.
Един бърз поглед върху етимологичното развитие и историческата употреба на българската
дума „възпитание“ и немския ѝ еквивалент Erziehung ще ни помогне да разберем дилемата на
преводача по отношение на това понятие. Немската дума Erziehung е образувана чрез деривация
от глагола ziehen, който има основно значение ‘дърпам’, ‘тегля’. От етимологична гледна точка
възпитанието може да се разглежда като изтегляне от определено (нежелано) състояние и транспониране в друго (желано) състояние (Borchert 2016: 14). От същия глагол ziehen произлиза и
думата Zucht (‘възпитание/дисциплиниране чрез сурови мерки’), придобила печална известност
чрез националсоциалистическия режим. В началото на 20. век голяма част от местата за лишаване
от свобода в Германия се наричат Zuchthaus – думата описателно може да се преведе като ‘дом за
строго (пре)възпитание’. В Zuchthaus се настаняват извършителите на най-тежките престъпления
с възможно най-строг режим на изпълнение на наказанията. По време на Ваймарската република
(1918 – 1933 г.) основната пенитенциарна концепция е, че престъпниците могат да се приучат
към порядъчен живот чрез желязна дисциплина и тежък физически труд, т.е. крайната цел на
Zuchthaus все пак е социалната реабилитация и осигуряването на втори шанс за провинилите се.
Националсоциалистите изпразват тази идея от съдържание, тъй като разглеждат злото не като
конкретно действие (правонарушение, криминално деяние), а като перманентна, неизменима (расова) характеристика на личността, като по този начин елиминират възможността за поправление.
Злото не може да бъде излекувано, единственият път е то да бъде унищожено чрез унищожението
на тялото. Бруталната, антихуманна идеология на националсоциализма намира своето съсредоточие в пенитенциарните практики: през 1934 г. институциите от типа Zuchthaus придобиват статут
на места за задържане на политически затворници и предполагаеми „врагове“, като в допълнение
към тях се създават концентрационни лагери. Границите между изпълнението на наказанията по
смисъла на закона и институционализираното масово изтребление са размити – по време на 14-годишното националсоциалистическо управление в германските затвори всеки час средно един за­
48
Калина Щерева-Емрих •
творник умира от насилствена смърт (Ortner 1988: 36). Първоначалната оптимистична идея за
преодоляване на криминогенното поведение чрез създаване на трудови навици и структурирано
ежедневие е опорочена чрез нечовешките издевателства и терора над невинни хора, включително
жени и деца. Zuchthaus се превръща в мрачен символ на своето време, в предупредителен знак,
напомнящ за ужаси, които не бива да се повтарят. Както самата институция, така и думата по-късно са заклеймени като част от срамното наследство на Третия райх: след края на Втората световна
война Zuchthaus попада сред понятията, потенциално асоциирани с националсоциалистическия
режим.
В Западна Германия съкрушителното следвоенно отрезвяване и тегнещата колективна вина
тласват махалото на историята в противоположната посока – към отричане на всички пенитенциарни практики, които биха могли да се изтълкуват като алюзия за националсоциализма и произвола в лагерите на смъртта. Правната уредба и изпълнението на наказанията се реформират в духа
на либерализма, като се връщат към идеалите на Ваймарската република. На преден план излизат
хуманното отношение към затворника, мерките за неговата пълноценна ресоциализация, правото
му на почивка и странични занимания. Толерантността към институционализираното физическо
насилие клони към нулата – тенденция, която се запазва трайно и до голяма степен оформя светогледа и ценностната матрица на западногерманското общество. В резултат от реформата в правната система и свързаната с нея езикова реформа през 60-те години на 20. век думата Zuchthaus е
окончателно изведена от употреба.
В Източна Германия, както и в България, след Втората световна война се установява нов
тоталитарен режим, който, обявявайки се демонстративно за враг на хитлерофашизма, всъщност
прибягва до много от неговите механизми за контрол, сплашване и саморазправа. Комунистическите методи за борба с националсоциализма не се отличават особено от методите на самия
националсоциализъм. Това нелицеприятно родство обаче би могло да компрометира претендираното историческо и морално превъзходство на новата политическа система, затова то бива старателно прикривано зад умело подбрани пропагандни лозунги и евфемистични формулировки.
Едно от понятията, които се използват с цел камуфлиране на соматичното насилие в пенитенциарните заведения, е „възпитание“ (Erziehung). Това понятие е особено подходящо за идеологическо
инструментализиране, тъй като то е достатъчно широко и абстрактно, за да позволява множество
най-разнообразни тълкувания, а в същото време носи положителна конотационна аура, тъй като
препраща към сакралните пространства на семейството и взаимоотношенията родители – деца.
В българския език за това способства и неговата семантична предистория – думата „възпитавам“
произлиза от общославянския глагол питать със значение ‘храня (някого)’, а най-дълбоките ѝ
етимологични корени водят до индоевропейската лексикална единица *pitus, означаваща ‘зърно’,
‘храна’ (срв. рус. пища, бълг. „питателен“). Осигуряването на храната е висш акт на интимност и
любов между родителя и детето. То създава органична връзка между тях, изгражда емоционална
близост и затвърждава ролевите модели в семейството. Първоначалното значение на глагола „възпитавам“ е именно „отглеждам“ в смисъл на „изхранвам“ (дете); едва по-късно към буквалното
значение се добавят нови, абстрактни семеми, означаващи целенасоченото въздействие върху душевното и нравственото развитие на детето (БЕР, I: 204).
Тези семантични особености на понятието „възпитание“ обуславят и неговия метафоричен
потенциал. Както родителите понякога са принудени да се отнесат със строгост към децата си, за
да ги насочат в правилната посока, така се налага и държавата, тръгнала по пътя на комунизма,
да взема съответни мерки спрямо отклонилите се от партийната линия. Алюзията със семейството се поддържа съзнателно и чрез други метафорични преноси („партията-майка“, „синовете на
партията“, „братски народи“, „големият брат“ и др.); тя има за цел, от една страна, да консолидира обществото, а от друга – да постави в неблагоприятна светлина противниците на режима,
и в крайна сметка – да оправдае институционализираното насилие спрямо тях. „Възпитанието“
някак естествено се вписва в този контекст. Пред лицето на обществото и света то е лекарството,
необходимото зло, което държавата прилага, за да доведе човечеството до следващата, по-висша
49
• Соматични аспекти на понятието „възпитание“ в пенитенциарното право…
фаза на цивилизационно развитие. Зад кулисите обаче идеологическото възпитание се практикува не чрез силата на разумния довод, а чрез кървава саморазправа, малтретиране, потъпкване на
основни права, унижение на личността и презрение към човешкия живот.
Тук трябва да отбележим, че при комунистическия режим всеки закононарушител се счита
за враг, тъй като престъпникът – независимо от вида и тежестта на престъплението – се отклонява
от идеализирания образ на социалистическия човек и компрометира утопичната идея за съвършеното комунистическо общество. Всяка възпитателна дейност по необходимост е и идеологическа,
като това се отразява дори и на нейното название – тя се представя като „политико-възпитателна
или идейно-възпитателна работа с лишените от свобода“ (Маджаров 2016: 225). В този смисъл
пенитенциарната система е един от носещите стълбове на комунистическата диктатура – както в
Народна република България, така и в ГДР.
В България още в края на 1944 г. Министерският съвет приема „Наредба-закон за трудововъзпитателните общежития (ТВО) за политически опасни лица“ по примера на съветската система ГУЛАГ. Съгласно член 1 на тази наредба лицата, опасни за държавния ред и сигурност, „могат
да бъдат принудително настанявани в особени трудововъзпитателни общежития… под надзора на
Народната милиция“ (срв. Огнянов и др. 1992: 22 – 24). В новоизкования термин ТВО пенитенциарното възпитание се обвързва идеологически, концептуално и лексикално с принудителния
физически труд – със соматичната изява на наказанието. Целта на ТВО е да се пречупи вътрешната съпротива на осъдения чрез перманентно телесно страдание – чрез непосилен труд, мизерни
условия, липса на отопление, недостатъчна и некачествена храна, грубо и нечовешко отношение
от страна на надзирателите. Ако се вярва на изданието на Българското освободително движение
„Затвори и наказателни лагери“ (1979: 3), само в ТВО „Белене“ около 7500 души са били убити
или са починали вследствие на инквизицията и лошите условия на живот и работа. Хиляди други
бивши лагеристи остават за цял живот инвалиди, развиват различни хронични заболявания или
полудяват. Соматичният уклон на пенитенциарното възпитание води до конкретни, проследими и
доказуеми последици.
Говорейки за „трудово възпитание“, трябва да направим ясно разграничение между принудителния труд в социалистическите трудови лагери и формирането на трудови навици по смисъла
на съвременните пенитенциарни стандарти. Съгласно Минималните стандарти на ООН на лишените от свобода трябва да се осигури възможност да работят в съответствие с квалификацията
и уменията си, като техният труд в никакъв случай не бива да им причинява страдание, нито да
се извършва в условия на принуда, робство и подчинение (срв. UNSMR 2015, правило 97, т. 1 и
т. 2). В този смисъл трудовата дейност е по-скоро привилегия и е свързана с упражняването на
основните човешки права („Всеки човек има право на труд, на свободен избор на работа, на справедливи и благоприятни условия на труда“ – ВДПЧ 1948, чл. 23). Полагането на доброволен труд
има изцяло положителен ефект върху личността на осъдения – то води до усещане за полезност,
интериоризиране на ценности и в крайна сметка до по-големи шансове за ресоциализация след
излежаването на присъдата. Принудителният робски труд при унизителни условия в трудововъзпитателните общежития е лишен от каквато и да е съзидателна енергия. Неговото основно
предназначение е да смаже тялото и душата на провинилия се, да демонстрира всемогъществото
на репресивния апарат и по този начин да сплаши и да държи в подчинение останалата част от обществото. Употребата на думата „възпитание“ в този контекст е част от институционализирания
цинизъм на режима. Тя представлява особена разновидност на евфемистичното говорене: По правило евфемизмите възникват като реакция на вече съществуващи дадености, които се възприемат
от говорещите като смущаващи или неприятни и затова се въвличат в речта не чрез директно назоваване, а по заобиколен път – чрез неутрални или положително конотирани синонимни изрази.
В комунистическата пенитенциарна практика евфемизмът „възпитание“ се въвежда предварително – не като последваща реакция, а като манипулативно задаване на тълкувателна рамка за събития, които тепърва предстои да се случат. Естествената логика на диахронното развитие на езика е
нарушена съзнателно с цел изкривяване на реалността, пропагандно облъчване и манипулативно
формиране на общественото мнение. Идеолозите на смущаващите модалности в трудовите ла­
50
Калина Щерева-Емрих •
гери са и автори на евфемизма, зад който се случва пенитенциарният произвол – това са висшите функционери на народната власт. Диктатурата превръща понятието „възпитание“ в смокинов
лист, зад който крие най-срамните щрихи на собствената си уродливост. Налице е специфичен
комуникативен феномен с изначално манипулативен характер – изкуствено създаден евфемизъм,
който в продължение на десетилетия ще се използва като оправдание и параван за нечовешки
терор, издевателства и убийства. От друга страна, евфемистичният уклон на инструментализираното понятие всява по-скоро страх сред обикновените хора, вместо да ги успокоява, като по този
начин ги държи в подчинение. Не можем да не се съгласим с Огнянов, Димова и Лалков, които
в послеслова на книгата си пишат следното: „ТРУДОВОВЪЗПИТАТЕЛНИ ОБЩЕЖИТИЯ. Какво
достойно за почит название. Ако човек чете дума по дума документите, ще се убеди, че това
начинание на народната власт е едва ли не благотворително, на приобщените в общежитията
се обещава ограмотяване, развлечения, художествени забавления и едва ли не курсове по чужди
езици! А всъщност? Всъщност, читателю, лагерите се създаваха не толкова за тези, които
трябваше да попаднат зад телените мрежи, не за тяхното сломяване, прекършване, духовно и
често пъти физическо унищожаване, а главно за ония, които живееха отвъд оградите. ТВО бяха
генератори, излъчватели на страх, страх в достатъчно голямо количество и с достатъчно високо напрежение, за да покрие плътно пределите на цялата ни страна. Страх за мало и голямо,
за деца и старци...“ (Огнянов и др. 1992: 194)
Подобни трудови лагери по съветски образец има и в ГДР, въпреки зловещата асоциация и
историческата близост с националсоциализма, а възпитанието към и чрез труд (Arbeitserziehung)
е неизменна част от пенитенциарната практика. Както и в България, понятието „възпитание“ е
силно идеологизирано и инструментализирано (Die Freiheitsstrafe ist die strengste Maßnahme, die
[…] die nachdrückliche Erziehung von Straftätern gewährleistet, die sich schwerwiegender Straftaten
schuldig machen oder sich hartnäckig der erzieherischen Einwirkung des Staates und der Gesellschaft
verschließen „Лишаването от свобода е най-строгата мярка, която гарантира […] систематичното
възпитание на дейците, които извършват тежки престъпления или упорито се противопоставят
на възпитателното въздействие на държавата и обществото“ – НК на ГДР, чл. 2). В Наказателния
кодекс на ГДР (1968 г.) думата erziehen и производните ѝ се споменават 123 пъти, най-често в контекста на идеологическо превъзпитание в духа на комунизма.
След падането на Берлинската стена и обединението на Източна и Западна Германия институционализираното мъчение на тялото и принудителният труд остават в миналото, а заедно
с тях – и пенитенциарният евфемизъм „възпитание“. Понятието се връща към първоначалното
си асоматично значение – като духовно въздействие на родителите върху децата и предаване на
ценности към следващото поколение. Семантичната му структура се изчиства от всички аспекти,
засягащи соматиката на възпитаваните. В съвременния Наказателен кодекс на ФРГ думата е използвана само 13 пъти, при това нито веднъж по отношение на пълнолетни лица, а винаги във
връзка с грижата за лица под 18 години. И в контекста на семейството възпитанието следва да
бъде изцяло асоматично – всички форми на физическо насилие спрямо децата са забранени със
закон (§ 1631 на германския Граждански кодекс).
Пенитенциарното право в България също претърпява редица промени след 1989 г., но поради приемствеността между по-новите и по-старите закони то не успява изцяло да се освободи
от някои специфични формулировки и узуализирани лексикални структури (да припомним, че
Източна Германия през 1990 г. приема наготово законодателството на ФРГ и по този начин скъсва
радикално със словно-концептуалното наследство от комунизма). Вследствие на това в България
все още има правни текстове, които използват думите „възпитание“ и „възпитавам“ по отношение
на пълнолетни граждани, макар и в тях да се влага съвсем различен смисъл в сравнение с ранните
години на комунистическата диктатура. Що се отнася до педагогическото влияние върху непълнолетни и малолетни лица, то дори и там концепцията „възпитание“ все още не е напълно изчистена
от всички соматични аспекти – пример за това е училищният предмет „физическо възпитание“,
който недвусмислено обвързва възпитателния процес със соматиката на възпитавания. Ако преведем буквално „физическо възпитание“ на немски, рискуваме да допуснем преводачески гаф,
51
• Соматични аспекти на понятието „възпитание“ в пенитенциарното право…
тъй като германското общество отдавна е отвикнало да вижда думата „възпитание“ (Erziehung)
в соматичен контекст. В съчетание с прилагателното „физическо“, тя неминуемо ще предизвика
асоциации с минали времена и възпитателни методи, заклеймени като нехуманни. В общество
с изострена чувствителност към всяка форма на насилие, каквото е германското, подобно словосъчетание би подействало като сигнална лампа, тъй като то имплицитно съдържа алюзията
за соматичност на възпитанието. С цел запазване на конотативната еквивалентност училищният
предмет „физическо възпитание“ би трябвало да се предаде на немски с уподобяващ превод –
като Sportunterricht (‘час по спорт’) вместо като körperliche Erziehung/Ertüchtigung (‘физическо
възпитание’).
Същото важи и за „възпитанието“ на пълнолетни лица в пенитенциарните заведения. Буквалният превод в немскоезична среда звучи анахронично, събужда позабравените призраци от
миналото и евентуално поражда въпросителни относно изходния текст. В същото време смисълът, който се влага днес в пенитенциарното възпитание съгласно българските закони, е съвсем
различен от институционализираното физическо и психическо насилие в затворите и лагерите
през социализма. Българското законотворчество, макар и да е запазило някои по-стари формулировки, все пак се движи в унисон със законодателството на ЕС, като през последните години се
наблюдава и допълнително изместване на компетенциите, тъй като институциите и органите на
ЕС виждат необходимост от „хармонизация“ във все повече правни области и издават съответни
директиви със задължителен характер. В този смисъл разминаването между българското и германското пенитенциарно право е разминаване на буквата, а не на духа на закона. Ценностите,
приоритетите и целите, които залягат в отношението на държавата към правонарушителите, са
едни и същи – различна е единствено формалната структура на лексемите, използвани като носители на тези съдържания в българския и немския език. Имаме еднакви или сходни означаеми
– и различна материална обвивка. Българският език е запазил форматива „възпитание“, като му е
придал нов, деполитизиран смисъл. Немският език е стеснил употребата на Erziehung и съответно
е разширил семантичната структура на други лексикални единици.
Следователно, превеждайки български пенитенциарни текстове на немски език, имаме избор – да се придържаме към буквата и да предадем „възпитание“ с буквалния му еквивалент
Erziehung или да се съобразим със съдържанието, което влагаме днес в това понятие, и да потърсим синонимен преводен вариант, който да предаде по-адекватно смисъла. Такива синонимни
варианти в зависимост от контекста биха могли да бъдат например Besserung (‘поправление’),
Resozialisierung (‘ресоциализация’), Arbeitspädagogik (‘трудова педагогика’) и др. Предимството
на такъв уподобяващ превод е, че той изглажда привидните противоречия, звучи естествено и разбираемо в чуждоезичната среда и не предизвиква излишни асоциации и въпроси у реципиентите.
При правилен подбор на подходяща лексика е възможно постигането на пълна текстнормативна
и конотативна еквивалентност. Преводният текст ще бъде в състояние да изпълни оптимално комуникативната си функция.
Например българският Закон за изпълнението на наказанията и задържането под стража (ЗИНЗС) определя социалната дейност и възпитателната работа (СДВР) като задължителни
компоненти при изпълнение на наказанието „лишаване от свобода“. Затова всяко пенитенциарно заведение има отдел СДВР и съответни отговорни служители („инспектор СДВР“ – ИСДВР).
Изразът следователно е сравнително често срещан – както в разгърнат вид, така и като абревиатура – и съответно често превеждан на други езици. Въпреки че буквалният превод на немски
(Erziehungsarbeit) би бил разбираем, с оглед на гореизложените съображения преводачът има
достатъчно силен аргумент да се откаже от пълната денотативна еквивалентност за сметка на
адекватността на преводния текст и да замени „възпитателна работа“ (Erziehungsarbeit) с „поправителни дейности“ (Besserungsmaßnahmen) или друг подходящ израз.
Ето още някои примери за уподобяващ превод на думата „възпитание“ при транслация на
пенитенциарни текстове от български на немски език:
 