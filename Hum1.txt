Обикновено, когато съм на диета се опитвам да карам основно на плодове и кисело мляко, но не мога да откарам повече от 3 дни, защото вместо да ме засищат плодовете, всъщност повече огладнявам от тях.
Странното е, че няма никакво значение какви са плодовете, дори и най-калоричните ме правят още по-гладнаАми за обяд обикновено хапвам банани, тъй като ми е най-лесно и да ти кажа до към 6 или 7 часа мога да откарам само на тях, но след това ако не хапна нещо по-стабилно за вечеря, то работата отива на зле! Последната диета, на която се подложих беше с банани и изкарах точно три дни с нея като на всеки час изяждах минимум по един банан, можете да си представите количеството банани за един ден 

Не зная как работят върху стомаха ми и дали само при мен стоят така нещата, но водата, соковете, плодовете имам чувство, че повече ме разяждат и само ми остъргват стомаха, вместо да се чувствам сита 

Не зная как хората карат само на плодове със седмици, според вас каква е тайната, за да не огладняваме от плодовете, а да ни държат сити За диети не знам, но моят хранителен режим се състои предимно от плодове, зеленчуци, сладко и тестени изделия. Само на плодове не издържам понеже имам гастрит въпреки, че много ги обичам. За да мога да си хапвам колкото искам плодове след всяка порция изяждам половин филия хляб за да се обере киселинността им.
Според мен трябва да опиташ по-алкална диета и да се провериш за гастрит или друга нередност в областта на стомаха. И аз съм същата може и цял ден да не ям, но без вечеря не мога, не разбирам дамите, които хапват само една зелена салатка за вечеря, опитвала съм, но не става, вечер съм се събуждала от глад, с виещ за храна стомах!
Аз пък си мислих, че зависи най-вече от хранителния режим, който имаш, а не толкова от евентуални проблеми със стомаха, но като цяло е добре да се поддържа по-алкална среда в стомаха и добър начин си открила, Галя и за съжаление малко от плодовете и зеленчуците са алкални, до колкото помня само авокадото беше от силно алкално, другите са по-скоро киселинни Странното е, че някога ме държат дълго време плодовете, да кажем ако съм изяла един банан за закуска, мога преспокойно да изчакам до обед, а понякога огладнявам след половин час Днес тъкмо ядох към 14 часа три банана и в момента съм адски гладна, чакам да ми се изпекат картофките и нападааам, та хората, които карат само на плодове не знам как се справят, дори не мога да си го представя - плод за вечеря И аз не разбирам, според мен не можеш да водиш нормален начин на живот така... перманентно гладен. Преди си спомням като огладнея на работа и нищо не мога да върша, по никакъв начин не мога да се концентрирам.Разни хора твърдят, че бирата била като течна баничка, че била вредна и какво ли още не! Други обаче сме привърженици на тезата, че бирата по-скоро изглежда така

и е истински полезна за здравето ни!  Пази ни от редица болести, сред които съм сигурен, че е и депресията!  Съдържа редица витамини, които са крайно полезни за нас и няма как да не пази здравето ни! 
Вие привърженици ли сте на бирата, смятате ли, че е виновна за затлъстяването в областта на корема, мислите ли, че бирата може да пречи на здравето ви, или смятате точно обратното - че е много полезна? Аз също смятам, че бирата е много полезна и трябва да се пийва по някога, а историите с килограмите са заради мезето! При първи симптоми - бира. 
Всъщност не знам за какво точно е полезна бирата, но съм чувала и аз, че има доста привърженици за това, че съдържа много витамини и е много полезна Обиждаш ни, ние и вода пием! 
Въпросът е, колко е полезна бирата според някои- да я спираме окончателно или да продължаваме в същия дух! Пише, че бирата пази от Паркинсон и Алцхаймер, мисля, че е достатъчна причина да си пийваме бира от време на време !:)Здравейте.
От почти година имам здравословен проблем, свързан с изхождането. Трудно ходя до тоалетна, налага ми се да се напъвам, при ходене до голяма нужда, изхождането е трудно, свързано с много напъване и изпотяване. Фекалиите често са на топчета и не потъват. При поне 2 случая имаше съвсем малко кръв. Не успявам да се изходя напълно, имам чувство за неизходено ако и неприятна миризма в гърлото и устата, като да съм погълнала фекалии (не че го правя).
От почти година нямам зъби съответно менюто ми обедня, няма как да ям плодове и зеленчуци, както и месо. Вода не пия много по принцип, а сега, заради здравословния ми проблем - пък съвсем. Всеки път, като пия вода ми прилошава, защото усещам вкус на фекалии.
Освен това качих килограми, напълнях малко от яденето на хляб и сладки неща. Водя и малко застоял живот.
Гледаха ме на видеозон - нищо ми нямало на червата и бъбреците. И въпреки това, изхождането е трудно. Имам и газове.
Не знам какво да правя вече - ям по два пъти на ден - пасирана храна, бульони, яйца и хляб, банички. Пия кафе и "Кока - Кола", алкохол въобще не консумирам, не пуша. Трудно ми е да спя,имам усещане за тежест в корема, както и че нещо по средата между гърдите и отстрани на корема ме реже.
Хапчета за газове не мога да ги взимам, защото са малки и лъскави, а по рождение имам проблем с гълтането (имам вродена миопатия).

Майка ми твърди, че всичко било от колата и кафето, но аз ги пия от години и никога не съм имала проблеми с тях. Вече почти не спя, заради тежестта в корема и чувството за рязане. Не знам какво ми е и се побърквам, червата ми нещо не работят правилно, нямам и позиви за изхождане.

Също така държа да уточня и че нямам приятел и не водя полов живот. Преди години имах две поредни операции от сплетени черва, а по - късно - и бъбречна криза.Здравейте. Вече не знам към кого да се обърна и какво да правя, имам нужда от адекватен съвет и помощ.

Значи, наскоро бях в болница, имах стомашно - чревен вирус. После се прибрах и се разболях от ковид. Първо имах болка в гърлото, после кашлица с храчки (които така и не можах да повърна), сега още ги имам, но на гърлото и носа вече ми мина.

Обаче! Пак се започна с коремните болки. Усещам режещ болка в корема по средата, и вдясно, понякога и вляво. Стомаха го усещам пълен, не мога да ям, опитах да хапна едно пържено яйце и повърнах, от миризмата на храна ми се гади.Втриса ме и все ми е студено. Имам и анемия, опитах да пия "Малтофер", но само от вид на сиропа, ми се гади. Също така имам чувството, че съм се изходила непълно, въпреки, че се изходих по голяма нужда с помощта на свещичките.

Нямам температура, но сърцето ми нещо не е добре, чувствам се много уморена. Пия по - малко чай от лайка и вода. Вчера ми стана лошо от сок от моркови, а чая го повърнах. Понякога кихам.

Аз съм с увреждания, живеем в малък град, с мама сме се побъркали от притеснение. Вече не знам какво ми е - стомашен вирус ли, какво ли...........Докато бяхме в болницата, ме гледаха на видеозон и не откриха нищо за червата и стомаха ми, само малки камъни в бъбреците и миоматични възли. Имах силен цикъл с продължително кървене, но вече го спряхме. Не знам обаче как да лекуваме анемията, нищо не мога да ям. Гледам да съм добре облечена и пия когато мога чай и вода, за да не получа пак припадък и фебрилен гърч,както в началото.Извинявайте за объркания пост. Здравейте, пак съм аз и се извинявам много, че досаждам, но............просто ужасно много се притеснявам.

Проблема ми със запека май идва от миоматозните възли, които ми откриха. Наскоро прекарах и ковид, но още продължавам да кашлям и да имам храчки (след една операция преди години ми е много трудно да повръщам). Нямам пневмония, слава Богу, но въпреки това се притеснявам. Скоро (през септември ми предстои пак преглед на ехограф за възлите и на червата. Страх ме е, че може да се наложи операция, тъй като още кашлям и имам храчки. Не знам как ги правят операциите за миоматозните възли, ще се радвам много да науча. Срах ме е да не ме закачат към машината за вентилация, защото много хора от ковид си отидоха така, а и по принцип не свързвам тази машина с нищо хубаво.

Освен това покрай ковида и скорошния ми престой в болница (заради стомашно - чревна инфекция), и трагедиите, които дават по новините, все мисля за смъртта и много се страхувам. Иска ми се да победя ковида, но нито смея да съм оптимист, нито знам колко още ще продължат да ме тормозят храчките и кашлицата.Вече свързвам болниците само с лошо. Не мога да не гледам и чета новини, обичам да съм информирана. Но много се страхувам от смъртта, знам, че хората не умират лесно, както е по филмите.
Просто толкова много хора си отидоха от ковид в нашия град, некролозите са много и сякаш в света няма друго, освен болести и смърт. Може би щях да гледам по - позитивно на всичко, ако поне имаше бейби бум в страната, гледката на деца, играещи по улиците, ми действа позитивно и дава надежда. Как милите, дали скоро ще се намери лек за ковид?Здравейте! От известно време имам сериозен проблем с изхождането, имам постоянно запек, вече и свещичките не помагат. Наскоро прекарах стомашно - чревна инфекция и бях в болница, имах и анемия (заради обилно менструално кървене). Дали е възможно да имам някакво запушване на червата или рак на червото?Каква е прогнозата при такова заболяване?
А може ли изследване на червата да се прави под пълна упойка? Предварително Ви благодаря за отговорите. Днес празнуваме Еньовден, един от най-големите езически празници. На днешния ден църквата отбелязва рождението на Йоан Кръстител.

Вярва се, че на днешния ден Слънцето "поема към зимата", затова се окъпва в изворите и реките и всеки трябва да се измие в течаща вода преди изгрев, за да е здрав през цялата година.
На днешния ден рано сутринта хората се окъпват в утринната роса и поемат от вълшебната сила на водата. Прави се еньовски венец, който е съставен от 77 и половина билки, за всяка болест и болестта без име. От набраните билки, на първо място еньовче, жените правят венци, които връзват с червен конец. Децата ги носят, а след това ги сушат, окачат навсякъде из дома и късат от там за здраве през цялата година. С всички билки, събрани за празника се прави голям еньовски венец, през който се провират всички за здраве.

А от нас честит имен ден на всички именници: Енчо, Еньо, Йоан, Йоана, , Яна, Янка, Янко, Яница, Янин, Калоян, Ена,Ина, Ива, Ивка, Иван, Ивана , Даян, Даяна, Дилян, Диляна, Диян/Диан, , Биляна и имена на билки. Бъдете здрави и силни! Днес православния свят отбелязва светото кръщение на божия син - Богоявление ( Йордановден).
Поверието гласи, че на 6-тия ден след новата година небето се отваря и от него слиза Светия дух с образа на гълъб и казва:" Този е Моят възлюбен Син, в Когото е Моето благоволение". Исус Христос се потапя трикратно във водите на Йордан и излиза от тях. Този акт символизира тайнството на смъртта и възкресението на човека у него: умира земният човек, наследникът на Адам, умира грехът му и се ражда, възражда възкръсва одухотворения човек. След кръщението си Христос поема пътя на страданието в името на вярата като духовен човек. Денят на Христовото кръщение първи започват да празнуват египетските християни (III век). Е IV век празникът се пренася на Запад.
С Йордановден е свързано познатото на всички българи вярване, че през нощта срещу празника „небето се отваря“ и който в този момент поиска нещо, то ще се изпълни. Основните обреди на Йордановден са свързани с вярата в здравоносната сила на водата. След службата в църквата свещеникът хвърля кръст във водата, а ергени го изваждат. Вярва се, че този, който е извадил кръста от водата, ще бъде здрав и щастлив. Той обикаля с кръста селото, а всички го даряват. Има поверие, че ако хвърленият във водата кръст замръзне, годината ще бъде здрава и плодовита.

На този ден празнуват всички с името Йордан, Йорданка, Данчо, Дана, Боян, Богдан, Богдана.Опитайте се и тази Коледа да не забравяте, че нищо красиво и материално не е по-ценно от това да бъдеш близо до семейството си и любимите хора!

Никога не забравяйте, че това, което са ни учили като деца, трябва да го предадем и на своите – да бъдем разумни, отговорни, истински хора!

Заредете се с позитивна нагласа и много енергия за предстоящата Нова година, защото ще бъде силна, ползотворна и благодатна!

Бъдете здрави, мъдри, борбени, преоткрийте добрината в себе си и постарайте да я запазите не само по празниците!
Проблемът е следния - цифрата продадени таблети и смартфони тази година е задминал броя на PC-тата. Смартфоните бележат 78% ръст. Следващата може да е още по-силна. Накрая (скоро) ще стане така, че ще има в пъти повече смартфони и таблети, отколкото PC-та. А те са с ARM процесори.
Именно това притеснява Intel. Понеже това притеснява и Microsoft, те побързаха да обявят, че Windows 8 (или както ще се казва) ще има версия и за ARM процесори. Което още повече е вкиселил живота на Intel. Защото ARM ще получат един огромен пазар. Просто след 2-3 години Intel ще се събудят и за една нощ (в буквалния смисъл) ще са станали с по-малък пазарен дял от ARM океана.

Така че ако някога в последните 30 години Intel са били наистина зверски загрижени за бъдещето си, това е сега. Не е като да се надбягваш с послушното кученце AMD, което няма ресурс за R&D. А другите ги държиш надалеч от x86 лиценза. И така си си вързал гащите, че ако някой купи AMD да не получи този лиценз (ако правилно съм запознат).
На практика АРМ е слаб процесор, но силата му е в наличието на стандартни интерфейса за копроцесори и че на практика всяка реализация е SoC.

Например суперевтиния Рокчип има копроцесор ОАК dsp (фирма която отдавна я няма) работещ на честотата на централния процесор - това е невероятна екстра.
http://en.wikipedia.org/wiki/Digital_signal_processing
Въпреки че няма графичен ускорител дсп-то се ползва за всичко - и то с успех.

RK29xx is the first chip to hardware decode Google WebM Vp8. It encodes/decodes at 1080p h264, and most of the standard video formats (MKV, Xvid, H263, AVS, MPEG4, RV, WMV...). The GPU is able to render OpenGL ES 2.0 and OpenVG at a rate of 60 Million polygons per second, six times the power of the iPad GPU. It is compatible with Android 2.3

Тук трябва да вметна че първия достъпен 3Д ускорител за РС - Рендишън 2000, беше базиран на дсп. Още си спомням първата игра на Лукас геймс за директ Х.
Всичко се повтаря отново ... но за интел няма място този път.
svetlyo - слаби слаби ... Достатъчни са или ще станат тази година, да си пуснеш какъв да е филм, да записваш в 1080p, да слушаш музика, да браузваш, да работиш с офис документи. Доста хора ще могат да си вършат и професионална работа (ако имат софтуера, но при наличие на Win 8 за ARM и Android (Linux), това е само въпрос на малко време). Да - няма да можеш да рендиш качествено или да моделираш сценки в CAD програми ... само че джаджата ще е с малки размери и с добра батерия. Ще можеш да й вържеш външен монитор, клавиатура и мишка и нещата заспиват. Игрите започват да стават съвместими между мобилните OS и старите конзоли. Така че и на този фронт ще има яка офанзива.
Демек лаптоп индустрията доста яко ще се свие за сметка на таблетите. След това идва ред и на големите PC-та, но дори да не стане така - това ще е много по-малък пазар на фона на мобилните устройства.

Точно никой (на масовия пазар) няма да го интересува каква е архитектурата на сандито или булдозера. Човекът ще отиде, ще си купи компактното таблетче и ще си го откара у тях. Ще си върже телевизора през DLNA или WiFi-директ, ще си гледа филма, ще си браузва на 40''+ екран пък ти ходи му обяснявай какви невероятни процесори правят Intel и AMD. Така ги виждам аз нещата за следващите 5 години. Да видим дали ще съм прав.
Голямата тема НЕ е дали булдозера ще става за нещо. Това няма да е никакъв интересен казус в исторически план, погледнато след 10-20 години. Големият въпрос е дали задаващото се ARM цунами + подходящ ко-процесор няма да помете x86 архитектурата.Миналата седмица тричленен състав на ВАС е потвърдил решението на Комисията за защита на конкуренцията за забрана на споделените пътувания в България на компаниите "Юбер Б.В" и "Разиер Опърейшънс Б.В." и наложените им от КЗК санкции.
Решението е по жалба на компаниите и сигурно ще бъде обжалвано пред петчленен състав на ВАС.
ВАС смята, че със своето поведение компанията "Юбер Б.В." получава нелоялно конкурентно предимство и извлича икономически ползи в ущърб на субектите, които предоставят лицензиран таксиметров превоз.
И според ВАС това става при висока степен на обществена опасност, тъй като лицензираният таксиметров превоз е дейност от важен обществен интерес.
"Предвид това КЗК обосновано е счела, че начинът на предлагане на услугата Uber X оказва съществен негативен ефект върху конкуренцията, тъй като се касае за комплексно поведение на "Юбер Б.В.", изразено чрез различни по характер фактически и правни действия, чрез което, като краен резултат, услугата Uber X се предлага по нелоялен начин", пише в решението.

Смятате ли, че решението е основателно? Защото засега са малко държавите, в които дейността им е забранена. Освен това у нас действа и фирмата Мксим, която е руския конкурент на двете, споменати в решението. Руската фирма обаче не фигурира изрично в решението.
Чисто практически - автомобилът е най-опасното превозно средство, разбира се - шофьорите се мислят за извънземни. Невероятно опасно е - в градско - както и да е, тук - светофари, кръгови, надлези, пешеходни, намаляват малко от малко. Винаги е едно малко приключение употребата на автомобил. Потвърждава се от вече няколко катастрофи на широки булеварди - със смъртни случаи - за последните години, говоря за града ми - София.

И да превозваш пътници - малко е невероятно как си имате доверие - този шофьор отпочинал ли е, това най-малкото.Според ВАС, "Юбер Б.В." получава нелоялно конкурентно предимство и извлича икономически ползи в ущърб на субектите, предоставящи лицензиран таксиметров превоз. ВАС счита, че този факт нарушава конкурентните правила и има обществена опасност. MyAARPMedicare Sign In

Важно е да се има предвид, че подобни въпроси за законността на дейността на Uber са обект на дискусии и спорове в множество страни по света. Някои считат, че Uber и подобни услуги предоставят нови опции и удобства за пътуващите и допринасят за конкуренцията, докато други настояват, че те нарушават правилата и стандартите, които се изискват от традиционните таксиметрови услуги.
Здравейте,

В секция "Персонална справка на физическо лице за достъп до лични данни по идентификатор и период" в egovernment засякох направена справка от ЧСИ за постоянен и настоящ адрес с основание " ЗЧСИ чл.18, ал.1 и чл.16, ал.1"

Тъй като аз не съм длъжник се свързах веднага с върпосния ЧСИ, от чийто офис ми казаха, че длъжник е брат ми. Попитах защо достъпват моите данни, след като не съм длъжник, отговорът беше неясен.

Въпросните членове и алинеи от ЗЧСИ гласят:

Чл. 16. (1) (Отм., предишна ал. 2 - ДВ, бр. 59 от 2007 г., в сила от 01.03.2008 г.) Частният съдебен изпълнител има право на достъп до лични данни на длъжника, когато това е нужно за целите на изпълнението.
(2) (Нова - ДВ, бр. 31 от 2007 г., предишна ал. 3, изм. - ДВ, бр. 59 от 2007 г., в сила от 01.03.2008 г., отм. - ДВ, бр. 97 от 2010 г., в сила от 01.01.2011 г.)

Чл. 18. (1) По възлагане от взискателя частният съдебен изпълнител може във връзка с изпълнителното производство да проучва имущественото състояние на длъжника, да прави справки, да набавя документи, книжа и други, да определя начина на изпълнението, както и да бъде пазач на описаното имущество.

Въпросът ми е: Има ли правно основание ЧСИ да достъпва моите данни без да съм длъжник, независимо че с брат ми сме с еднакъв постоянен адрес? Вас никой не ви пита дали сте съгласен или не. Делото започва със справка за родители, сестри, братя, съпруг и деца на длъжника, с основните им лични данни, не казвам с всички, защото и кръвната група била от личните данни. Всички документи за недвижима собственост са публични. Ако фигурирате в такъв всеки може да ги разбере, не само ЧСИ. Вие мислите ли, че ако длъжника има обща собственост с някой бирника няма да я пипа, защото ще разбере данните на съсобствениците? Нали при определени обстоятелства трябва да ги уведоми, за предприето изпълнение към общата вещ или право?Аз практиката на КЗЛД не я знам, като отворя което и да е дело на 5-6 страница е справката в която са всички от семейството с данните си. Тази справка е поискана за длъжника, а не за третите лица,но в нея са техните данните. Ако ЧСИ не разбере данните на третите лица, съсобственици на длъжника, как ще ги уведоми за опис и продажба на имота?
В случая справката е искана във връзка с общ имот, суперфиция или въобще нещо в което длъжника и брат му са партия. Справка за общия имот може да направи всеки за 1 лев, защото тези регистрите са публични и единственото ограничение е, че филанкишията може да получи незаверен препис от нотариалния акт на всеки, а заверен - определени лица. Нарушение ще бъде ако бирника поиска справка за трето лице от личния му лекар за да прецени дали длъжника ще получи скоро наследство, прави справки гадже или други клюкарски истории.Аз практиката на КЗЛД не я знам, като отворя което и да е дело на 5-6 страница е справката в която са всички от семейството с данните си. Тази справка е поискана за длъжника, а не за третите лица,но в нея са техните данните. Ако ЧСИ не разбере данните на третите лица, съсобственици на длъжника, как ще ги уведоми за опис и продажба на имота?
В случая справката е искана във връзка с общ имот, суперфиция или въобще нещо в което длъжника и брат му са партия. Справка за общия имот може да направи всеки за 1 лев, защото тези регистрите са публични и единственото ограничение е, че филанкишията може да получи незаверен препис от нотариалния акт на всеки, а заверен - определени лица. Нарушение ще бъде ако бирника поиска справка за трето лице от личния му лекар за да прецени дали длъжника ще получи скоро наследство, прави справки гадже или други клюкарски истории.Допълвам няколко важни детайла, които може да е интересни или в помощ на други хора попаднали в подобна ситуация и преглеждащи темата.

Както написах в началото, разбрах за достъпа до данните ми през egov, чрез услугата "Предоставяне на персонална справка на физическо лице за достъп от трети лица до негови данни, налични в регистри през средата за междурегистров обмен RegiX". Услугата показва какви справки са правени за вас и от кого. А по-точно показва: дата; вид справка; правно основание; консуматор; регистрър; първичен администратор.

Още по-точно това означава, че щом има записан резултат за направена справка, то тя е направена по официален ред, по ЕГН, което автоматично означава, че данните не са взети от публични (сканирани) документи или от каквито и да е хвърчащи източници. Също така, в случая ми, ползваният регистър не е Имотен регистър, а "Регистър на населението – Национална база данни „Население“", което би трябвало да се подразбира, след като написах, че са направени справки за постоянен и настоящ адрес.Такива обезокуражаващи мнения дори и да са основани на евентуален дългогодишен правен опит, то по никакъв начин не отговарят на действителността. Същестуват закони за защита на личните данни на национално и европейско ниво и физическите лица имат право на защита по съдебен или административен ред.

Поставям няколко решения на КЗЛД по случаи подобни на моя, завършили със санкции срещу ЧСИ:

1 2 3 4 Благодаря, kalahan2008.

Имам силно основание да вярвам, че данните ми са достъпени неправомерно и ще си потърся правата. Може и да греша, адвокатът ми ще каже. Здравейте, наскоро си купих от Щатите чрез посредник въпросният пълнител за Глок 17 https://www.dryfiremag.com/.Една седмица всичко беше добре, после спря да работи. Опитах, чрез посредника да предприема стъпки за уважаването на гаранцията, но те уж, писали уж не знам какво си и така. Не изглежда кой знае колко сложно устройство, предполагам, че щрака с пластина, но аз съм с две леви ръце. Въпросът ми е: дали знаете някой, който може да помогне и да го поправи.Ако пуснеш снимки на пълнителя, с детайлите, които са счупени..., макар че като гледам конструкцията, едва ли някой ще се хване да го поправя.
Подобно решение не е добро, защото сухата стрелба предизвиква неспецифичен удар на иглата в затвора. И след време, задната му част - там където опира гилзата, се отчупва.
За сухи тренировки, можеш да си вземеш пластмасов симулационен патрон и докато иглата не издълбае подпружинения му капсул, да тренираш. Издържа няколкостотин спускания, после даваш поредните 3лв и купуваш нов патрон.
Съветът на 9mm също е добър, но губиш усещането от съпротивлението на спусъка от допълнителното натягане и освобождаването на пинблока, както и освобождаването на иглата.
За парите, които струва твоя пълнител (заедно с разходите, които ще трябва да направиш по замяната), един симулационен глок, направо от производителя, дали няма да свърши по-добра работа? Пък може китайците да направят аналогична играчка, на няколко пъти по-ниска цена...
Аз опитвах пневматичната реплика на Umarex, която задейства от балон с CO2 и има относително реалистичен откат. Може да се тренира без съчми, че да не се напряга половинката вкъщи. Обаче спусъкът ѝ няма нищо общо с бойния глок и се отказах.Благодаря и на двамата за мненията. Сравнително отскоро се обзаведох с оръжие за спортни цели и естествено ми се иска да тренирам много. Съответно средствата не са безкрайни и затова (като гледах клипове :D ) реших да взема тоя пълнител. Тренирам и с двата варианта, които се препоръчали, само дето вместо клечка слагам парче от ластик. С този пълнител просто не се налагаше да зареждам отново и отново а усилието върху спусъка и ходът му бяха доста сходящи със реалните. Както и да е, просто ме е яд, че издържа само седмица.От време на време си позволявам да давам съвети в теми относно избор на пиано и метод на преподаване. Доколко имам право и мненията ми имат тежест, оставям да преценят потребителите на форума. Писал съм и преди - синът ми е студент в музикална академия. Снощи спечели много сериозен международен конкурс.Баси-лиготиите, Тъпа-Остра ....

За всеки влак си има пътници и музикалната ориентация и избор е лично-право на всеки индивидуално.

Все-едно да определяме цветовете кой е тъп и кой остър , или пък вкусовете на храната сладко/солено и т.н.

Като срещнха в този живот толкова-ограничени хора като коне с капаци, чак на мен ми става тъпо и си мисля че съм тъп....

Пък де да знам може и аз самият да съм тъп и другите,които мислят като мен ....Знаех си, че все някой ще го приеме лично, макар, че изречението ми имаше съвсем друг смисъл.  Не съм искал да обидя никого, тъй като прекрасно знам, че в този форум има хора, които са фенове на поп-фолка. Изречението ми в горния пост визираше факта, че едно дете на тази възраст възприема музиката доста по-първично от нас, които вече имаме някакъв натрупан слухов опит в най-различни стилове. Всеки си има собствен естетически вкус, който трябва да се уважава и съм сигурен, че някое друго дете на неговата възраст, отраснало в друга звукова среда, също би класифицирало в категорията "тъпа" някой диск на Павароти или Глен Гулд примерно, в което няма да има нищо чудно предвид, че много пъти съм чувал от случайни хора обобщаващата квалификация за всички жанрове в класическата музика, изразяваща се в единствената думичка "опера".  И макар да не слушам поп-фолк...за да не си помисли някой, че аз съм някакъв върл чалга-поп-фолк-мразец, само ще спомена, че в началото на 2000-те, малко по принуда на обстоятелствата ми се наложи да работя около 2 години единствено в тази област. По тази причина се познавам с аранжорите и голяма част от "звездите" на Пайнър и АРА (по онова време), защото ми се налагаше постоянно да работя или дори само да се засичам с тях по прослушванията и участията. Както и да е, мисля че изместваме доста темата за талантливия син на дедо поп, само заради едно грешно разбрано изречение...Това не пречеше навремето чалготеките да са пълни, салфетките да се сипят по пода, а народът да щрака с пръсти точно на "пиленцата" на бат'Милко. 

Ако се върна назад, за ония 2 години толкова неща видях, че сигурно мога да напиша книга. Из архивите ми все още лежат някъде първите ми записи на някои от бъдещите звезди на Пайнер или аранжиментите с оригиналните беквокали на Ивана, Нелина и сие, що кафета съм изпил в кафенето на Пайнер в Димитровград я със Стефан Статев, я с някой друг от аранжорите им, а колко пъти съм водил "кандидати" на прослушвания в "Приказките", даже и аз не знам. "Интересно" време беше, но едновременно с това изобщо не се чувствах на мястото си, защото както споменах обстоятелствата ме принудиха да навляза за малко и в тази област, която ми е доста чужда, но тъй като умея бързо да превключвам и едновременно с това чувствам задължението да върша качествено която и да е работа, може би затова 'самоиздържах' цели 2 години. 

И понеже не знам защо продължаваме да обсъждаме тия странични теми тук, ако искаш премести последните 5 поста някъде другаде...и аз не знам къде... Ми там са, ама не се виждат - по същата причина, поради която няма звезди на снимките на американците от Луната 
Всъщност при малко обработка излизат Йо, Ганимед и Европа, и точно там всъщност виждам, че много зле съм снимал - врътнал съм апарата по някое време и това със сигурност влошава качеството. Ще взема да го пробвам пак само една част от филмчето да видим какво ще излезе.Здравейте,

Общото мнение е, че инициативата "Календар на форум Звездно Общество" за 2023 беше добра, за това нека я повторим! Резултатът ще е PDF файл, който всеки да може да разпечата където иска и с каквото качество иска.

Организацията е следната:

- Всеки може да представи до 3 снимки. Кратък текст описващ обекта и техниката е необходим!
- Снимките трябва да снимани след 15-ти септември 2022!
- Пускайте тук всяка снимка (или линк към нея) в отделен пост
- Всеки може да дава палци за всяка снимка
- 13-те снимки с най-много гласове ще се включат в календара
- Авторите изпращат кадрите с възможно най-добра резолюция до 10-ти ноември

13-та снимка ще е за корица - тази с най-малко гласове от топ 13.

За планетарни снимки е по-добре да бъдат колаж от няколко кадъра за да има достатъчно резолюция за печат.

Предлагане ма снимки и гласуване до края на Октомври. Календарът трябва да е готов до 15-20 Ноември. Така всеки ще има време да си уреди печат навреме и отново да подготви интересни коледни подаръци 

Целта е да направим красив календар със снимки на колкото се може повече автори. Поради тази причина, ако автор има повече от една снимка в топ 13 ще вземем тази с най-много палци.

Сдружението е организатор и координатор на идеята и календара ще носи логото и информация за Сдружението, също така и адреса на форума. Сдружението няма да генерира никакви финансови приходи от това. Правата на снимките остават на авторите и никой не може да продава крайния резултат!!! Публикуването на снимка в тази тема, автоматично означава, че авторът й се съгласява тя да бъде подложена на гласуване и впоследствие използвана за нуждите на календара. NGC 7331 – спираловидна галактика
Галактиката се намира в съзвездието Пегас. Разстоянието от Земята е определено на 49 милиона светлинни години. Счита се, че диаметъра на галактиката е 30 хиляди светлинни години. Открита е през 1784 г. от Уилям Хершел. На нощното небе заема площ от 9.3 x 3.8 дъгови минутиПроблема е следният .Имах иптв абонамент към виваком , и отделно имам абонамент за мобилна услуга телефон. всичко ми е на отделен договор.

обаче те са решили да ми ги слагат на един клиентски номер и ми идва обща сметка , което не е добре , защото обичам да плащам онлайн а
сега се явава проблем заради който трябва да ходя до офис.

проблема се чудя дали е само при мен , и за това питам и вас , да сте получили случайно следното в фактурата си

при мен пише : корекция , дарения и услуги от партньори 26.88 лева ....

е питам аз това нормално .ли е аз не ползвам услуги на други а техни какви са тия партньори и дарения ?

а корекции ?

да уточня че иптв услугата вече е прекратена.... Ти бъзикаш се нали ? вече звъннах един там господин не успя да ми обясни ! вика най добре в офис е аз ако отида в офиса
веднага си прекратявам и мобилния ми телефон договора , нямам нерви пак си минавам на предплатена и да си гледат работата ! прав си гледам че условията на предплатена карта при вивата , са по изгодни от колкото на договор ,
то аз си бях на предплатена но онлайн в epay bg не можех да презареждам , и за това подписах договор за 1 год.
аз никога не подписвам за повече от 1 год , това е само в краен случай от нямане на къде...Току що и аз търсих точно това за което питате и разбрах от къде са тези корекция дарения и услуги от партньори в тази графа влизат заплащанията, чрез месечната такса в казино сайтовете 8888 видях го случайно като написах в google Корекция дарения и услиги от партньори Виваком и ме препрати към реклама на 8888 в стайта на Вива и там пише че сумата заплатена за този месец ще е в графа вече знаете коя... и аз от няколко месеца се чудих какво е това Дори да сте много влюбени в партньора, да искате връзката да продължи и да не желаете раздяла, понякога се случва друг човек да ви привлича. Започвате да мислите за този човек често, искате да го виждате, да общувате с него, усещате, че го харесвате и си падате по него. Но дали си струва заради това да развалите връзката, ако знаете, че обичате партньора си? Ето някои причини да изпитвате влечение към друг, според "Your Tango".

 


1. Вие или половинката сте стресирани заради нещо във връзката

 

Може да имате финансови проблеми, които да носят напрежение във връзката, да сте притеснени от нещо в работата или училище и това да влияе зле на сексуалния живот или близостта ви. Ако такива неща ви стресират, тогава е възможно да си паднете по друг човек. Когато и двамата партньори са разтревожени за нещо или имат проблеми, по-трудно е да показват положителни емоции. Това не означава, че не се обичате, а че нещо ви мъчи. Харесвате си друг човек, защото с него не сте говорили за тези проблеми, не го свързвате с тях. А и когато получавате по-малко внимание от половинката, нормално е да си паднете по друг.

 

2. Не прекарвате време заедно като двойка

 

Понякога се случва. Заети сте, имате много работа, задължения, уроци, ангажименти. Може връзката ви да е в добро състояние, но вече да прекарвате по-малко време заедно и то да не е толкова качествено. Ако нямате време за партньора или го виждате за малко, правите само обикновени неща заедно, тръпката започва да ви липсва и усещате, че сте привлечени от друг човек. С него всичко е ново, непознато, вълнуващо, рутината е непозната. А и ако не сте често с гаджето, това значи, че прекарвате много време с колеги или съученици - нормално е да харесате някого от тях.

 

3. Не сте доволни от връзката в момента

 

Може да сте във връзка с прекрасен човек, да сте имали много хубави моменти, да го обичате, да си приличате по много неща, да ви харесва да прекарвате време с него. Но представете си нещо - този човек не обича едно от вашите любими хобита. Например, запалени сте по гледане или практикуване на даден спорт, а този човек не се интересува от това. Така започвате да чувствате, че не сте доволни от връзката и сте доста различни от партньора. Забавно ви е, когато сте с човек, който споделя същото хоби, с когото може да разговаряте на тази тема, който се вълнува от същото. Така започвате да си падате по този друг човек. Ставате по-нещастни във връзката и се чудите защо половинката не може да прилича повече на този човек. Преди и при нас разрешаваха по един шилар в някои дружинки, ама това беше преди 5,6 години. След като им забраниха, дружинките пак  убиваха елени само, че тихомълком.
На бг ловеца трябва да му разрешиш да прави нещо законно ,за да спре да го прави незаконно. Иначе забраненото става най-сладко.А "любимеца на народа"- М.Найденов , вчера се изказа , че всички високопоставени личности трябва да имат привилегии в лова. Да не били попадали в неодобни ситуации ,да си просят да ги поканят някъде на лов ами едва ли не сме длъжни да ги посрещаме Ай... сиктир.. от такива тъпаци. Колеги какво е вашето мнение по тази тема ?
Популацията на мечките бая се е развила през последните години.
Мои приятел минала крй него на 10 метра на предниа излед...някои слизат из близките села и правят бели...съсипват кошери зимнина и тн...

Ще очаквам мнения по въпроса ..... Чудни работи стават по света, баджанааак, големи работи! Какви
изобретения, какви изкусности и каква бързина!
Едно време наканим се, да речем, на панаир да идем. Застягаме
колите, натрупаме сено, настелем черги, напълним торбите с хлябове,
накачим се фамилиарно, па: „Ха бре! Де бре! Дий!… Ъъъс! Гя-гя-гя…“
Веднъж спреш да напоиш воловете, други път да ги нахраниш, трети
път, че се мръкнало, за да пренощуваш; че ден, че два, че за три дни в
Заара, дето има една приказка.
А сега: аламинут! Всичко е аламинут. Метне се, да речем, някой
на аероплана, за два дни обиколи всичките земни кълбета и си кацне
пак у дома. Нищо и никакъв човечец се качи други път и дорде го чуеш
да рече „пррр…“ над главата ти, изгуби се и още не ти изсъхнала
плюнката, ходил в Ерусалим и си иде хаджия.
Учен свят! Дяволски свят! И по звездите почнаха като кози да се
катерят, и на морското дъно слизат чак раци да ловят — да се чудиш и
маеш просто!
И не само големите, а и малките се специализираха и се отракаха
тъй, че не можеш и приказките им да разбереш вече. Ей на, на наша
Пена, сестрата, хлапето да вземем. Свърши не довърши шести клас,
прибраха го в киното при машината. Стоя, колкото стоя там, направиха
го помощник-оператор и сега върти оня ми ти чекрък и ги дъни едни
думи — чудесия.
— Вуйчо — вика, — аз — вика — мога да разглобя цяла
опература бурма по бурма и пак да я направя аламинут. И адактора —
вика, — и фор… фор-фер… щеркера, и всичко!
— Какво е това фър-фър-щъркел? — питам го.
А то:
— Не е — вика — фър-фър-щъркел, а фор-фер-щеркер,
форферщеркер!
Виж каква дума само, можеш ли я каза наведнъж, а? Аз от три
месеца си я повтарям като молитва и пак не мога да я докарам.
3
Германска дума била, пуста да остане! Голям напредък, голямо
нещооо! Разглоби му едно радио, един грамофон, да речем,
електрически звънец, ютия, армоника и каквито щеш още главни
машини тури им частите в една торба, раздрусай я, разбъркай ги,
колкото щеш, щом му ги дадеш — ще ги сглоби, ще ги направи наново
всичките. Амии! Ще ги направи аламинут! Такъв един келеш се е
извъдил, да му се не надяваш.
Майстория, баджанак, майстория, техника и бързина! В наше
време, дорде достигнеш по-голяма служба, побелеят ти и веждите от
старост, а сега срещнеш някое голобрадо офицерче:
— Какъв сте, ваша милост?
— Майор! Подполковник!
— На каква служба сте, моля?
— Началник на отделение! Областен доктор! Инспектор по
залесовките!
Още не си залесило територията под носа, и инспектор! Ди-ректор!…
Ами тъй ли правехме ние с младите момичета някога, а? Тъй ли
се любехме? Хванеш се на хорото най-напред срещу нея, че я
поглеждаш и стрелкаш с очи, че пъшкаш и най-после се редиш да й
намигнеш и тя я те видяла, я не. Чак след това ще се пресрамиш да се
хванеш до нея, тя ще ти подаде кутрето си, ще извие глава на обратна
страна, ще се зачервите и двамата, ще ви засъхнат езиците и нито ти
ще можеш да речеш думица, нито тя. Сега Аламинут! Едно
поклонение, значи, една хватка през кръста, залепнат един в друг,
сякаш им правят опаковка, и ето ти тебе румба!
Бързат сегашните млади, бързат. И всичко се е хукнало, сякаш
никой го гони. И призовките бързат, и изпълнителните листове, и
сроковете на полиците, че даже и ражданията изпревариха закона за
насърчението им.
Този петък не, а миналия отишло на Антона Куйката момчето с
годеницата си да си вадят вула за сватба. Наместникът им рекъл понапред да си извадят медицински свидетелства, че са честни, почтени
и здрави. Отишли те, прегледал ги докторът и двамата на бърза ръка,
написал им свидетелствата, върнали се и получили вулата. Това било в
петък, значи. В съботата се стягали, приготовлявали, насам-натам и в
неделя — сватба! Проточила се една церемония — със зурлите му, с
4
тъпаните му, с играчите му, а булката — света водица ненапита —
мъдри ли се, мъдри. Влезли в черковата, застанали отвътре до вратата
и чакат попа. По едно време, както си стояла тя, изведнъж прежълтяла,
охнала и се хванала с две ръце през корема. Загърчила се оная ми ти
невяста, засвивала се, заохкала, запъшкала и дорде се приготви попът
за венчания — тя се окотила в черквата. Окотила се като нищо за
срамотите! Е, станалото — станало, то срам се със сапун не опира, но
не ми е там думата.
Техника, баджанак, техника и бързина! Това искам да ти кажа.
На, пресметни сам: кога я прегледа тоя доктор, значи, кога й издаде
свидетелство, че е честна и за пред хора, кога туй-онуй и кога свари да
роди две кила и триста грама копелдаш!
Аламинут просто! Аламинут и — толкоз!
5
ПАНАИР
От сряда още започват да пристигат каруци, брички, волски кола
с ритли, коне, магарета, натоварени със стока. Широката улица на
житния пазар и площадът около джамията се нарязват на парцели.
Мерят агентите от „сергийното право“, карат се, препират се
търговците и най-после почват бързо да строят. Закопават дупки,
наиздигат греди, препречват летви, мятат отгоре им участвували и в
двете войни брезенти, пребледнели парцалени черги, дрипави
платнища и панаирската чаршия се очертае като грамаден лагер на
катунари. В четвъртък следобед започват да разтварят сандъци, бохчи,
денкове и в петък всичко вече е готово. Градската поливачка поръси,
пометат, пристигнат пъстрите групи от селяни, натрупат се учащи,
празноскитаещи, цигани и когато тесният отвор между двата реда
бараки се задръсти с народ, панаирът е вече открит.
— Левче-марка!… Левче-марка — дере се избръснат циганин,
колелото пред него се върти и тънкият косъм колебливо сочи към
дългия като волски език локум. И когато малкият хлапак плесне с ръце
от възторг и поеме случайно падналия му се, увит в тънка книга вече
къс и хукне из тълпата, с видимо неудоволствие и с още по-висок глас
циганинът се провиква:
— Халал да е, халал да е! Падна му се на момчетооо!…
— Морееето на чорапите! Океан на дантелите — реве до него
прегракнал млад евреин, налапал грамадна тенекиена фуния.
— Мента шекер! За любов шекер! За мерак шекер — писка
встрани тъничък гласец.
— При Свищовчето, при търговчето — римува друг, още попрегракнал.
— Фабрика „Надежда“ с най-хубава прежда и всички подрежда
— обажда се друг конкурент по римите, но гласът му се губи в
гърлестия баритон на продавача на телени изделия — също поет:
— Скари, закачалки, щипки и тупалки, за ряпа стъргалки!… Има
ли? Има ли?…
6
Притиснат от толкова много римувана реклама, съседът му,
търговец на всевъзможни гребенчета, свирки, фуркети, огледалца,
пръстенчета и ластик за жартиери, пее бавно, провлечено, сякаш ще
заплаче:
— Бащата се удави!… Син му млад загина!… Аз им бях
комшия… стоката им дигнах и сега продавам, колкото пара да падне
само…
Минавам по-нататък.
Ето го и цирка. Пред входа на висока стълба се е покачил уморен
клоун. На рамото му е малка маймуна в червен панталон. Тя хруска
орех и с явно безразличие гледа ухилената срещу й тълпа от втори
братовчеди. До тях е най-прочутият факир. След това може да се види
„илюзион“, борба с мечка стръвница, стрелбище, вафли, билки,
моментална фотография „Експрес“…
— Елате, господа, елате да видите детето с две глави как плаче,
горкото, и проклина майка си!… Живо е, истинско е! Клепка с очи,
диша и говори… И двете му глави говорят, господа! Елате лично да се
уверите! За възрастни — 3 лева, а за учащи — 2 лв.
Срещу него сред купища кутии и вързопи, безредно разхвърляни
по земята, крещи и друго потомче на Израиля:
— Петнайсет лева кюлоти! Десет лева чорапи! Де го има туй
нещо другаде?… Де го имааа?…
— Пантофи, пантофи, евтино чехли и пантофи! Келепуур —
обаждат се гласове откъм „Чаршята на арменците“…
— Десет лева кой каквото си хареса! Десет лева! Граби,
народе!…
Завивам към кебапчийниците. Скарите пращят, натегнали от
вкаменени суджуци, рахитични кебапчета и пастърма, сякаш рязана от
бутовете на египетска мумия. Синьо грозде, побеляло от прах, и
ухилени овнешки глави, наредени във верига върху стар вестник.
„Буум! Пляс!“ — трещи стълбът за изпитване на силата. Скимти
като захвърлено коте разбита латерна и старият папагал гледа
презрително.
Млад овчар някъде наблизо, закротил тъжна песен, опитва нов
кавал. И звънци дрънкат оттам в тъжен провлечен акорд. Троянски
гаванки с македонски шевици, копривщенски килими със съвременни
7
мотиви, пасти за бръсначи, сапунчета за лекета, паници, буркани,
гърнета и хора, хора, хора…
— Сеирджи чок, ама алъш-вериш йок — изръмжава току до мене
стар турчин с кошница варени кестени на ръка, сякаш отгатнал
мисълта ми.
Свечерява се. Публиката се удвоява. Ученици, ученички,
слугини, трудоваци, турци, кадъни, дами от хайлайфа. Три момичета,
опулили очи, гледат с възхищение златарска витрина и мляскат варени
царевици. Зад тях помощник-шофьор хванал плитката на едната и
сърцето му работи с трета скорост. Млада дама кима с глава на
непознат господин. Ученик удря с талашена топка, вързана с ластик,
група момичета, които, навели глави, се кискат радостно. Циганче
смуче шекерено червено петле и нослето му сълзи от възторг. Просяк,
оголил отрязана до рамото ръка, събира дневната си печалба от
гаванка, а до него заблудено дете плаче и държи в ръката си нова
кукла.
Припада мрак. Карбитените лампи светват ослепително и
смесени с електрическите, обвиват панаира с феерия. Арменците,
наклякали, все още продължават да мерят пантофи на жените. Лицата
им са лъскавочервени, ръцете им пипат нервно заоблените млади
крака, а очите им светят като на котараци.
Луната, старата кокетка, все още се гизди зад големия кестен и не
излиза. Тънък ветрец подухва откъм кръчмите при джамията и носи
проточена песен, придружена от акордеон:
„Девет години ли? Ами после? Ами после кой ще го храни в тия
тежки времена, кой ще го гледа?“ — мисля си аз и крача приведен из
опустялата уличка за дома. Луната бавно и гордо изплавва зад големия
кестен и плисва с мъртвата си светлина затихващия панаир.
Щом го добила, продума:
— Храни ме, майко, гледай ме,
да расна и да порасна,
да сторя девет години…
8
ЕСЕН
Разтуриха последната барака и на площада, където имаше
толкова живот, пъстрота, музика и песни, останаха само купчини смет,
ненужни хартии, счупени стъкла и слама. Отиде си панаирът, последен
празник на умиращото лято, а колко тъжно и пусто е сега навред!
Мрачното и натегнало от влага небе се е свлякло толкова ниско, че ако
не са камбанарията на новата черква и грамадният кичест кестен на
Селимаа да го подпират, ще се стовари сякаш върху града и ще го
задуши съвсем. Цяла нощ е ръмяло дъжд и едва призори спря, за да
даде възможност, види се, на еснафите да излязат и отворят дюкяните
си. Улиците още са пусти. На изток небето уж иска да се зачерви, а не
може. Някаква бледокарминена ивица ту се покаже на хоризонта, ту
изчезне зад мъглите. Врани грачат по покривите и разкъсани паяжини
висят по мокрите дървета. Далеко по главната улица една прегърбена
фигура крачи за към кафенето на пенсионерите. Там най-рано отварят
и най-рано идва обикновено старият учител с черните очила, даскал
Милко. Щом седне, извади лула, поръча кафе и се закашля. След него
ще дотътрузи превързан от години крак дядо Дамян Куцият. После
дядо Бончо, дядо Велко Мутафчията, старият бирник при общината
Стоян Грошът, някогашният певец черковен дядо Йовко Славеят и пр.
Всеки пристига, знае си мястото и на чужди стол не сяда.
Кафеджията знае пък на всички вкусовете и слабостите и поднася, без
да пита, на един чай, на други тежко, сладко, алатурка кафе, на трети
тънко преварено, на четвърти с малко захар, а на дядо Йовка пък
съвсем без захар. Той, клетият, освен гръдна жаба си има и захарна
болест, та като му донесат кафето, ще бръкне в левия джоб на
жилетката си, ще извади малка тенекиена кутийка от игли за
грамофонни плочи, ще си вземе с треперещи пръсти зрънце захарин и
ще го пусне в кафето. Докато чака да поизстине, за да не стои празен,
ще почне да кашля и той. Захванат ли двамата — единият на тънко, а
другият по на дебело, — ще се обади и дядо Дамян от ъгъла до печката
и след това, като по даден знак, започват всички заедно:
9
— Кха-кха-кхо-кхо, кху-кху!… — цял оркестър от най-странни и
чудновати звуци и инструменти!
Един писука тревожно и отчаяно, като изгубено пиле, други
стърже на пресеклица като изтърбушена латерна, трети буквално
джавка като куче и въпреки че всяка сутрин все едни и същи мелодии
изпълняват, току виж, че някой сбъркал. Надул се уж да вземе някоя
висока нота, па се задавил, опулил очи, засинял се или изгрухти
изведнъж без време и място, или пък излети още по-високо в някакъв
невъзможен фалцет.
Затова си имат и капелмайстор. Той е Тинко Бялмустакът. Ако
всичко върви гладко, той само ще застане прав в средата, ще извади
дългото си цигаре вместо диригентска пръчка и ще заръкомаха плавно
и в такт. Задави ли се някой и почне да греши, той ще го потупа по
гърба, за да му мине, ще му донесе водица да сръбне и след това ще
бръкне в задния си джоб на панталона, ще извади смачкани нотни
листове и ще почне да ги раздава на по-слабите изпълнители:
— На — ще рече, — на, дядо Йовко! Вземи нотите, че си я
позабравил малко! Къде си се покатерил над петолинието чак! То не е
тройното господи помилуй!
Или пък:
— Е, хей! Чичо Стоене, грош не струваш тая сутрин! Какво тъй
гълташ бемолите, без да ги дъвчеш!
Или най-сетне:
— Дядо Дамянее, вземи, вземи книжката и гледай нотите, че
много ниско ти бие мерникът днес!
И дядо Дамян Куцият ще запре за момент, ще поизпъне
превързания си крак и ще свие вежди от болки; след това ще се ухили
с беззъбата си уста някак виновно и ще рече:
— От влагата е, Тинкоо! От мъглата е, дядовото! Нали видиш
навън каква киша е…
Разсъмва се. Започва пак да ръми. Около купчините смет
настръхнали от студ циганчета ровят и дирят игли, копчета или
изгубен някой лев. Липите край чешмата на площада, свлекли жълтите
си дрехи на земята, правят утринния си душ на дъжда. Тропот и
тракане на кепенци се чува към чаршията, а някъде провлечено и
монотонно се носи:
— Ми-лин-ки тооплеее!… Пааарят!…
10
ДЯДО ВИДЬО
Тъй си го спомням — приведен, седнал по турски в левия ъгъл
до прозореца на Хаджидончовата кръчма, мъничък, сухичък, с остро
носле, което непрекъснато и безпричинно подсмърква.
Голямата от червено сукно канджа, опасла коляното му, опъва с
куката си къс сив, от карнобашка вълна шаяк и тънките му пръсти
сръчно преплитат няколко реда черни като пиявици гайтани. Пред него
на ниско трикрако столче е малката газена лампа, ножицата и парче
восък, а отстрани натрупани шаяци, до тях метър, гранчета конци, една
пахарка с лъжица и вътре парче сух комат. Всичкото място, което
заемаше работилницата му, беше колкото да простреш една нова
антерия.
През лятото дядо Видьо си стоеше в селото, където имаше дветри навици, но щом се заесенеше, пристигаше с шарената торбичка на
рамо и една бяла ляскова тояжка в ръка, цял побелял, тих и кротък като
светец.
Влезе в кръчмата, почисти си, помете ъгъла на одъра, окачи
торбичката на стената, постеле мъничкото парцалено чердже и почва
работа. Като се научат, че е дошел, занижат се селяни с аби под
мишница, помъкнат шаяци и една поръчва калцуни с парченца, други
— с капаци, трети — лапчуни, терлици, долами, потури… Един иска
потурите да са опънати отзад, други иска бурмалии джобове с три ката
гайтан и честа плетеница, а хаджи Дончо пък ще му поръча сукнена
салтамарка с тиризи под мишниците и тежък колчаг над лактите.
Разгъва дядо Видьо топовете плат, отмерва, бележи със
сапунчето, реже с голямата ножица и трупа, трупа скроеното, че като
забие нос и почне да шие, земята да се продъни, не дига очи нагоре и
думица не продумва. Само очичките му примигват, примигват през
стъклата и тънкото му носле все тъй безпричинно подсмърква при
всеки бод често и ритмично като часовник.
Такъв си беше старецът, мълчалив и работен. Не че не чуваше
глъчката наоколо, не че не знаеше какво да приказва, но с кого, на
11
кого? На Спас Щенгата ли, който от тъмно до тъмно е пиян, на Луля
бабин Ганин ли, който не знае да си обуе цървулите, или на Динка
свинаря? Какво има да говори с тях? Умните и работни хора седят ли
цял ден из кръчмите? Много знае тази бяла глава и много е видяла и
патила. Но за приказки ли е дошъл тук в туй работно време? Едно
време хе, на млади години, в Цариград е учил занаята, за комитета
пари е събирал и на Балкапан с дяда Паничкова в една паница попара
са яли, ама сега няма време за друго.
И пазарлък не правеше със селяните старецът. От толкова години
шие тук през есента и зимата и всеки знае цената. Гайтаня си купува
от дюкяна и дорде се работи поръчаното, селяните трябва да му носят
ядене. Чорбица ли ще е, фасул ли ще е, или парче сиренце ще е, те си
знаят, че каквото му занесат, все ще е доволен. Почне ли да шие
потури, да речем, и стопанинът го попита кога ще са готови, без да
дигне глава, дядо Видьо ще рече само: „В четвъртък.“
И повече нищо. Какво има за приказване? Той си знае, че два дни
ще му носи ядене, и толкова. А че някой го е забравил и го е оставил
без храна, нито се сърди, нито нищо. Стане на пладне, надроби си
сухото коматче хляб, останало от предния ден в пахарката, посоли го,
полее го с топла водица от чайника, насърба се и сяда пак веднага. Ама
дюкянът бил пълен с хора, че се карали или биели, че Спас Щенгата
играел ръченица, а Мутата надувал гайдата — понякога само ще
поизвие глава, ще погледне над очилата, челото му ще се сбърчи на
ситни бръчки, нослето му ще засмърка често-често и пак ще се наведе
над работата си.
Какви лудории са се вършили в кръчмата, какви песни, игри,
скандали, а дядо Видьо си шие и все шие. Късно вечерта хе, когато
вече прималее от умора, както си стои седнал по турски, ще прибере
инструментите, ще откачи канджата, ще приседне да вземе едно топче
шаяк да го сложи за подглавка, ще притегли проскубания кожух върху
си, ще духне лампата и ще легне свит на купчинка.
Като го види тъй Спас Щенгата, ще смушка хаджи Донча и ще
му рече:
— Хаджи, виж, виж, дядо Видьо пак подкваси млякото.
И наистина, той свит и мъничък, подгънал кожуха около себе си,
той приличаше повече на покрита за затопляне тенджера с мляко за
квасене, отколкото на спящ човек.
12
От селото му рядко идваха да го навестят. От време на време
само куцият му син Нешо ще дойде с магарето да му донесе дрехи за
преобличане и една прясна пита хляб и ще си замине. Пет деца имаше
старецът, все болни и недъгави, и всички очакваха от сухите му две
ръце само. От никого помощ нямаше, затова не му беше до приказки и
веселби. Нужди и черни грижи бяха притиснали бедния му дом и не
му даваха време глава да подигне и да отдъхне.
Миналата зима срещу Ивановден старецът нещо се разболя и цял
ден стоя тъй на купчинка под кожуха. Хаджи Дончо го попита какво
му е, но той пак не отговори, а само тихо изпъшка. Хаджият му сипа
липов чай, поднесе му го, но той сръбна веднъж-дваж само и пак се
зави презглава и така прекара цялата нощ. На другия ден, още
несвършила литургията, кръчмата почна да се пълни със селяни. Беше
храмовият празник на селото, та бяха дошли много хора от околните
села. Започнаха да черпят ивановците, разпуснаха се гостите, пиеха,
разливаха, крещяха, викаха и него даже не го забелязваха. Това
продължи през целия ден. Вечерта кръчмата полудя. Писнаха гайди,
наду Ибрям зурлата, задумка тъпанът — хора, ръченици, крясък до
небето. Спас Щенгата, качен на една маса, играеше кючек, а Динко
свинарят с извадена над потурите риза и пробита кошница на главата
се кълчеше насреща му отдолу.
Хаджи Дончо, който също му беше прехвърлил и беше съвсем
забравил болния дяда Видя, грабна голямото пръстено шуле, дето
събираше седем стари оки вино, изтича до зимника, напълни го и като
се върна, дигна го над главата си, извика, колкото му глас държи, още
от вратата:
— Бря, бря, бряяя! Това е пък от мене!
Подаде след това шулето на първия селянин до него, извади от
грамадния си пояс седефен револвер и — пат-пат-пат — задупчи
тавана.
— Бря, бря, бряя! — подхвана веселата дружина и едни почнаха
да скачат, други си затупаха калпаците в земята, трети почнаха да пеят,
а Спас Щенгата, легнал на масата, почна да рита от възторг. Гайдите
писнаха на хоро. Десетина души се хванаха за раменете и започнаха
„честата“.
— Всички, всички ще играем — изрева голямото гърло на Руся
Гъбарят. — Хайде!
13
И като разкъса хорото, хвана се на пояс и поведе пръта.
Налепиха се останалите и се закърши едно пияно хоро за чудо. Рошав,
разгърден и потънал в пот, грамадният Гъбар мяташе шарен пош и
подвикваше от време на време: „Ицу-ицуу! Ха сега!“ И сякаш не опира
у пода.
Като мина край ъгъла, дето работеше дядо Видьо, и забеляза
купчинката, се провикна:
— Дядкаа! Майсторе! Ставай! Ставай да изпратим свети Ивана,
хайде, дядкаа! Ставай да поиграем! — И без да му мисли много,
посегна, сграбчи го тъй, както си беше свит в кожуха, метна го на рамо
и пак поведе хорото, но вече толкова много играчи се бяха наловили,
че то се затегна и всякой скачаше на място като луд.
Крепено от огромната лапа, мъничкото тяло на дяда Видя
подскачаше на рамото му и се друсаше безпомощно. По едно време
кожухът се смъкна и сухата восъчна глава на стареца увисна надолу.
— Брей, Гъбар — обади се някой, — болен е човека бе! Остави
го да си лежи и не се подигравай със старотията.
Гъбарят се пусна, пресегна с другата ръка, свали го от рамото си
и като го прегърна като малко дете, го понесе към леглото му. Когато го
положи на малкото парцалено чердже, дядо Видьо вече беше издъхнал.
14
МАЙКА
В една ниска опушена стаичка, една мъничка, стопена от живота
жена, наведена над стара като нея печка, мъчеше се да подпали огън.
През пропуканото стъкло на единствения прозорец нахлуваше здрач,
духаше остър вечерник и вехтото посивяло перде леко се полюшваше.
— Не виждам, бабе, не виждам и не чувам, не мога и да ходя.
Кръст, крака, ръце, че то не е едно ки — всичко боли. Подай ми, бабе,
подай ми кибритя, той е на поличката до иконата. Подай ми да драсна
една клечица. Аз мислех, че е останало въгленче, бъркам из пепелта,
ама нищо ме не опари. Пък най-хубаво пални ти лампата най-напред,
че гаче ли се мръкна… — И като подигна тежко старческата си глава, с
мъртви очи попита:
— Ти ли си, Николчо?
— Не съм, бабо!
— Ами кое момче беше ти? От Братанци ли? Ха, добре дошъл!
Какъв ти е хаджи Дончо? Баща ти ли? Че ти да не си Митко? Е, боже,
че аз три години подред гюл съм брала на вас бе, сине, на ръце съм те
носила. Ти беше едно мъничко, палаво и изпуснехме ли те, веднага се
натопяваше в коритото до кладенеца. Баща ти викаше: „Той ще стане
моряк, затова все на вода налита.“ Е, добре ми дошъл тогава, добро
видение. Какво те носи насам?
— Дойдох да те видя как си, как живееш?
— Оох, гледай, синко, гледай тегло. Все тегло. Това ми е
животът. Ти не помниш стопанина ми, не го познаваш. Млад и зелен
умря, чедо, много млад. Седем години си живяхме с него, ама то беше
живот, дето никога не се забравя. Кротък човек беше, добър човек, пък
едър, хубав, червендалест. Ей го е, на стената му е портретът. Душа
човек, на никого зло не можеше да стори.
Беше ратай у поп Николови, работеше му нивите, ама нали е
слуга, помагаше му и в черква. Сиромашко чедо нали е, още от малко
го взели у попови да слугува, та научило и кърската работа, и
черковната. Пък един глас имаше — като звънец. Като умря поп
15
Никола, натиснаха го старейшините, пратиха го в Бачковския манастир
да се учи и го запопиха. Никак не му се искаше на горкия и аз се
противих, ама какво да се прави. Бяхме женени вече, дете имахме, ни
нива, ни крава, ни нищичко. Пък го искаше цялото село. Е, заживяхме
си ний, къщичка си струпахме, позамогнахме се, родиха ни се още
двечки дечица и дето ти рекох, хубав живот беше, ама на, кога дойде
лошото, не пита. Освен нашето село попът имаше и съседното —
Изворци, горе в Балкана.
Един ден посред зима дошъл човек оттам да го вика за
погребение. Починало му детенце. Аз тогава бях болна от тифус.
Унесена съм била и нищо не зная. Попът, и той беше се простудил, та
го помолил:
Виж, рекъл, каква е виелица, каква е хала, жената е тежко болна,
аз съм също болен. Погребете, а аз утре, като поутихне времето, ще
дойда над гроба и ще го опея.
Върнал се човекът, но не се минало час-два, пак пристига
разплакан.
Аз, рекъл, дядо попе, съм повторил, втора жена имам, рекъл, и
покойното е доведено дете. Като казах на жената как си наредил, че
като писна: — Ако беше твое дете, вика, и владиката щеше да докараш
на опелото, ама нали не е и без поп да го заровим, та на вампир да
стане… Реве, скубе си косите и аз както виждаш, пак дойдох.
Облякъл се попът, обул два чифта чорапи, увил си ушите с моя
шал, ама то студ, то виелици, преспи — дорде стигне до Изворци,
изпотил се и ризата залепнала на гърба и още непогребано детето,
зъбите му затракали, едва си дошел в село, легнал от пневмония и за
два дена умрял. Аз съм била в безсъзнание тогава и нищо не знаех. От
време на време само съм отваряла очи, все към вратата съм гледала и
съм питала като през сън: „Дойде ли попът?“ На шестия ден чак ми се
прояснило, отворих очи, видях през прозореца камбанарията цяла в
сняг и горе на кръста кацнал гарван. И съм запитала пак: „Върна ли се
Стефан и защо не дойде да ме види?“
А мама седнала до мене, милва ми косата, гали ме по страните и
ми дума тихичко:
— Върна се, мама, дойде си, ама го извикаха пак по работа. Не се
тревожи. Спи си, майка, спи спокойно. Той ще дойде, ще си дойде.
16
От него ден скръцне ли вратата да влезе мама, леля Нонка или
някой от децата, аз все кокоря очи и питам:
— Де го? Що не дойде!
Най-после мама не изтрая, прегърна ме, разрида се и разправи
ми какво е станало и аз наново съм изгубила съзнание и 24 дена съм
била ни жива, ни умряла.
Чак през втория месец съм се съвзела полека-лека, ставах в
леглото, но не можех да ходя. Мама и леля ме крепят от двете страни,
местят ми ту единия, ту другия крак и като малко дете ме учат да
ходя…
Какво не е било, синко, какво не се е прекарало… Останах
вдовица с три малки деца. Черна работа, голямо тегло, че слугуване,
вечер до петляно време преди, тъчи на чужди хора, та цели дванайсет
години без очи да подигна свят да видя.
На службата си умря моят Стефан, дето е речено, ама нали
млада, неопитна, не зная ни към кого да се обърна, ни как да постъпя.
Млад бил, ми казват, нямал прослужени години, та не му се полагало
пенсия. Когато се зае даскал Захари, чак тогава се нареди работата.
Имал приятел в пенсионното отделение, писа му, събра документи,
пратихме заявлението, че през време на службата се е разболял, и
отпуснаха пенсията. Отпуснаха и си помислих, че ще съмне пред
очите, ама не било тъй, сине, не било тъй.
Старата жена въздъхна дълбоко и продължи:
— Тъкмо поотрасна момчето ми и си мислех да се пооблегна на
него и да си почина — убиха го в Балканската война при Лозенград.
Като баща си беше едро и хубаво, сине, и като него кротко и добро.
Голямата дъщеря се омъжи в града и умря при раждане и останахме
двете с най-малката. Не се мина много, полъга се, та се омъжи и
малката. Ех, сиромах, рекохме си, имот няма, ама занаят има.
Прибрахме го у дома, да има мъж в къщата. Дюкянче имаше до
фурната срещу общината. Кърпеше обувки, галоши лепеше, но нали
излезе пиян-залян. Един ден пие, на другия лежи или се потрива
насам-натам и хората почнаха да не го търсят. Един път се върна пак
пиян и още от вратата крещи:
— Слушай, старо, в тая къща две кесии не може да има. Един
трябва да командува тук, разбра ли? Ще прехвърлиш пенсията на мое
име.
17
— Че как тъй бре, зетко, думам, че защо? Какво ти пречи? Нали
за в къщи ги харчим?
— Тъй, казва, повече не знам. Или я прехвърли, или си обирай
крушите оттук!
Е, боже, ами сега? Мислихме, мислихме с дъщерята, пък станах,
че отидох в града, питах, разпитвах, ама не можело, казват, законът не
позволявал такова прехвърляне. Не било редно. Дойдох си, разправям
му, а той:
— Щом не може, казва, обирай си парцалите оттук и да те няма.
— А бре, Продане, а бре, зетко, ами тия пари, дето ги вземам от
пенсия, в банката ли ги турям, крия ли ги някъде, а? Не ги ли харча за
къщата, за децата. Само два лева на месец за черква си оставям и
всичко друго все за нас общо се харчи… — Ама нали пияно и
неразбрано. Плесна ми един шамар, разкряска се, развика се и почна
да хвърля по двора дрехите и завивките ми и аз какво да правя, мир да
има само, прибрах се тук, в бащината си къщурка, сама-саменичка да
кукувам и старини да прекарвам. Че не дава на дъщерята да ме
навести, да ми помете и почисти. А аз не виждам, баби, не виждам и не
чувам, ама да усетя, че е дошла или че внуче е пратила — добър ден,
бабо, да ми рече и стомната с вода да ми напълни.
Черната нощ беше притиснала отвред прихлупената стаичка и
напуканото стъкло на прозореца сякаш беше полято с мастило.
Малката газена лампа едва смогваше да освети само лявата й страна,
по средата на която едва се крепеше бистра, едра сълза.
18
ТОПЛИИИ… ПАРЯТ!
— Топлиии… парят! Гледайте ги, гледайте как са се надули и
зачервили като на млади момичета бузите. Екстра стока. С пловдивска
мая са умесени… Топлии! Няма ли да си вземете? Такива хлябове и
симиди само бай ви Тачо може да майстори. Само той и никой друг.
Ако искате бял, целичък, ако искате, половинка ще ви отрежа.
Топлии… парят! И франзелка имам, и ръжени хлебчета, и тънки питки,
сусамени гевречета, соленки и тухла симид имам за топла пача пита.
Топлии… парят!
Така едно време по цял ден подвикваше на минувачите бай Тачо
фурнаджията, ама кой го поглеждаше и кой му обръщаше внимание.
Фурни мнооого и хляб, симиди, гевреци, колкото искаш, из града, и
симидчии с табли на глава по цял ден кръстосваха и викаха из града.
Понякога някой гладен хамалин или ваксаджия ще се отбие да вземе
четвърт хляб, ще свие след това насреща при кебапчиите, ще разтвори
хляба да му мушнат вътре няколко набъбнали от сок кебапчета и ще си
ги заръфа сладко, сладко из улицата. Ако пък е пазарен ден, селянин
ще се спре да мушне геврече за внучето. Който купи — купи, който не,
насила можеш ли го накара, а хората свикнали на топла, прясна стока,
изстине ли, затвърдее ли, хич не я поглеждат. Надвечер, наклони ли се
слънцето на запад, като погледне, че по полиците има още много нещо,
бай Тачо почне пак тревожно:
— Комшу, що си не вземеш едно-две хлебчета. Днешни са, ама с
отстъпка ще ти ги дам. Нищо не им е, само дето са малко поизстинали.
Ако искаш, мога да ти ги постопля във фурната, ако не, направи утре
сутринта една попарка на дечурлигата, та да си изядат пръстите. С
пловдивска мая са месени. Само аз имам такава. Вземи за проба само.
На другия ден става още по-любезен:
— Чино Василице, къде си се разбързала ма? Що си не вземеш
три-четири от вчерашните хлябове. У вас поне има кучета, кокошки,
мисирки, патки. Ела де, евтино ще ти ги дам. Колкото да не са без
пари.
19
На третия съвсем омеква. Минава край него яхнал магарето
Пеньо Чипата, а бай Тачо, като го забелязва, се провиква още отдалеч:
— Хей, Чипа, много ти отслабнало другарчето бе? Какво си го
напуснал тъй? Я донеси от вас един кош да ти го напълня със стари
хлябове, да му ги начупиш в яслата, та да хрупка и благославя. Кога е
сънувало то бели хлябове, с пловдивска мая месени. Храни го тъй
неделя-две, па да видиш какъв аждрехан ще стане. Не му мисли много,
ами донес коша. За парите лесна работа. Когато имаш, тогава.
Вика тъй бай Тачо, убеждава, моли се, докато хлябът му стане на
кокал, почне да мухлясва и не става да го поднесеш ни на човек, ни на
магаре.
Така беше едно време, ама сега вече не е тъй. Минаха войни,
настъпиха сушави години, въведоха купоните, намалиха дажбите и бай
Тачо стана друг. По пет фурни хляб да вади на ден, веднага ги
разпродава. Вирна нос оня ми ти човек, заглади косъма, зачерви се,
оперира си оная буца, дето висеше като патешко яйце зад лявото му
ухо, предаде тежката работа на момчетата, седна на касата, реже
купони на струпалите се клиенти и само мърмори:
— Не се натискай! Не се блъскай! Пази ред!
— Ред, ред, зная го, ама яденето ми ври на печката и две малки
деца съм оставила в вкъщи — обажда се слаба с посинели устни жена.
— Кой ти е крив, като раждаш щяло и нещяло. Въдите се като
зайци.
— Ох, и аз от час и половина чакам, ама…
— Който бърза, да иде на друга фурна. Ний очи не можем да
склопим от работа, хляб не можем да ядем.
Трета, промъкнала се с големи усилия до него, подава му
купоните и му шепне умолително:
— Чичо Тачо, избързали сме с три дена напред, че не стига.
Моля ти се, дай ми поне едно хлебче без купон, колкото да залъжем
гърлата.
Той хвърля обратно купоните и крещи:
— Не може. Върви си. Не съм ви карал да плюскате толкова.
— Боже, ами като и ний сме тъй, гладни ли да стоим — въздъхва
друга зад нея.
— Не ме интересува. Закони има, наредби има, комисарство има.
Тях гледам аз и тях слушам. Друго не ме интересува.
20
Мълчат, подплашени, жените, кротуват, примигат и не смеят
нищо да му кажат.
Само Пеньо Чипата му се троснал един път:
— Ей, нов чорбаджийо, му рекъл, не си ли помниш скъсаните
лакти и каскета с половин козирка, та си се разръмжал и развикал тъй
против сиромашията? Забрави ли, когато по цял ден ревеше:
„Топлии… парят!“ И не се ли молеше да ти купуваме коравия хляб, а?
Ти заприлича на кучето, дето му обули цървули, а то от радост си
изяло краката. Съвест нямаш ли? Срам нямаш ли?
Рипнал тогава Тачо фурнаджията като ужилен, грабнал лопатата,
но дорде му сторят път жените, дорде туй-онуй, Чипата развял
скъсаното си палто и моментално се озовал чак на лозето, дето е на
един час път вън от града.
Уж строго си гледаше работата бай Тачо, уж все по законите и
наредбите се водеше, а не се мина много, като се разнесе из града, че
бил арестуван. Направили му внезапна ревизия и се оказало, че му
липсват много торби брашно, хлябът му бил по-лек от нормата,
купоните му не били в ред, на едни давал и не давал, а на други двойно
и тройно, на едни се карал и ги ругаел, а на други се усмихвал и така
нататък. Окошарили го в зимника на околийското управление,
разпитвали го, разследвали го и там ли е още, или го препратиха в
окръжния затвор, не ми е известно, ама откогато са го арестували,
всеки ден, като отива на лозето и се връща, макар че пътят му не е
оттам, Пеньо Чипата ще мине край околийското, ще спре до
прозорчето, дето са арестуваните, ще извика, колкото му глас държи:
— Топлиии… парят!
Ще сръга след това магарето и то ще заситни бързо-бързо надолу
из тясната уличка за към дома му.
21
ЕДИН ЖИВОТ
Мъничкото селце Дунково — хе, високо в Балкана — брои само
девет къщи, струпани в дола около Бялата чешма, сякаш слезли да се
напият със студена вода и пак да излязат по слънчевите поляни
наоколо. Девет къщи и три кошари. Най-крайната къща е Цоньовата.
Стар корубест дъб с възправени по стъблото му сечени букачки я пази
от студ и пек. Клекнал бай Цоньо, остри вейки за бобището. Отсреща
до стълбата Минка изрязва от скъсани дрехи ивици от парцалена черга
и често поглежда към по-малкото си братче и сестриче, които са под
стълбата и си оспорват една пукната кратуна — едното я дърпа към
себе си и другото я дърпа, без да издава звук. В полите на Минка има
котенце, черно като арапче, а до него голямо кълбо от парцалени
изрезки. Наоколо тишина. Само далече през два дола накъм усойната
едни кос свири, ама дали е кос, или по-големият брат Дунко, който
пасе козите и свири също като кос, не се знае.
Бай Цоньо дялка с теслата и поглежда към Минка. Пак дялка и
пак поглежда, после въздъхва дълбоко и подвиква:
— Минке, Минке мари?
— Хоо, какво, тейко?
— Ти знаеш, че наесен ще трябва да тръгнеш на училище?
— Знам, тейко. И аз, и Дешка, и Минко чинин ще ходим. На
Минко му ушили торбичка вече.
— Торбичка ще трябва, букварче, тетрадка, моливче… Ами като
си нямаме парички, какво ще правим, а?
— Е, ами тогава? — чуди се Минка и слага кълбото на
стъпалото. Котето пресяга с крак към него, но тя го перва леко и то пак
се свива в полата й.
— Нямаме, тейковото, никак си нямаме парици и ще трябва да
идеш в града да си спечелиш, както направи кака ти преди години.
Минка нищо не отговаря, оставя котето до кълбото и почва да
изтърсва полата си.
22
— Ако не искаш в града, ще те пратим в онова, голямото село,
дето живее леля ти Куна. В Жермен ще те заведа у едни много богати
хора да им пазиш детето. Само детенцето, таквоз… друга работа няма
да вършиш. Ще постоиш там, дордето почнат да зреят тиквите, и ще си
дойдеш тогава за училището. Хората са добри, ще те хранят с хубави
гозби, дрешки ще ти дадат и като си дойдеш, ще ти купим и цървулки
да припкаш, да припкаш с тях. Искаш ли да идеш, а? Леля ти всеки ден
ще те спохожда и няма да усетиш как ще мине времето.
— Че знам ли, тейко, каквото речеш ти.
Пукнатата кратуна е завладяна от братчето и сестричето му
почва да писка.
След няколко дена Минка и тейко й пристигнаха в Жермен.
Господарят на Минка, участъков фелдшер в Жермен, е опериран
и лежи в болницата. Жена му ходи веднъж, дваж да го види, а през
останалото време по цял ден митка из селото. Наконти се и излезе.
Минка е сам-самичка в голямата къща с тесен и крив двор. Мъчи се да
храни детето, но то сковало челюсти, не ще да вземе нищо и врещи,
врещи. Тя го люлее, то още по врещи. Взема го на ръце, друса го,
разхожда се с него из стаите, а то все врещи. Започва да му пее тъжни
песни, слушани от майка й, но и това не помага и постепенно песента
й избива на плач. Плачат дълго и неудържимо и двете деца. Най-после
малкото, уморено, млъква и заспива. Капнала от умора, заспива,
прегърнала люлката му, и Минка.
Слънцето се свлякло зад рида и сякаш там оттатък е запалило
голямата гора. Камбаната бие за вечерня. Добитъкът се връща от паша
и гъст облак прах се носи над селото. Завръща се и господарката и
започва да я блъска:
— Тъй ли ти поръчах, а? Затова ли си дошла тук? По цял ден да
спиш. Вади ли вода от кладенеца? Поля ли пиперя и цветята? Опра ли
на детето пелените? Мързелана! Защо мълчиш?
Минка, сънена, залита и тръгва да вади вода, но господарката пак
се развиква:
— Къде тръгна пък боса. Нали ти дадох обувки?
Минка нахлува нейните грамадни и скъсани обувки, но не може
да пристъпя с тях, а трябва да ги влачи. И този дълбок и страшен
кладенец с грамадна дървена кофа, вързана със синджир. Като я спуска
надолу, трябва да държи синджира. А когато трябва да я прихване и
23
изтегли пълна навън, очите й изскачат. С едната ръка държи вретеното,
а с другата се мъчи да я притегли, но тя е само на шест и половина
години и где сили за такава тежест. Издигнала я до повърхността, на
няколко пъти се опитва да я изтегли и като не може, увисва с две ръце
на вретеното и се разплаква отново с глас. Дочува я господарката,
пристига, изважда кофата и почва да ругае:
— За нищо не те бива. Отгде се допиля такава? Върви при
детето, че като те цапна! Донеси голямата тенджера да я напълним и я
сложи на печката! Запали и огъня! Чу ли?
Минка влачи големите скъсани обувки, отива към къщата и тихо
проплаква. Малкото, усетило, че майка му я няма, заплаква и то.
Минка го люлее и поглежда през прозореца. Какъв грозен двор! И това
сухо дърво в дъното колко е страшно вечерно време. С тия два клона,
сякаш две ръце опънати да дращят с нокти небето. И този страшен
кладенец… Минка се сеща за тенджерата, грабва я и хуква пак навън.
Връща се, запалва огъня. Вечер до късно мие паници, изтрива
почернели тенджери и тигани…
Един ден пристигна и господарят. Сух, приведен, намусен и той
все мърмори, все нищо не харесва. И все се карат двамата. Викат,
крякат в тяхната стая, па току изтрополи стол, чиния се счупи, тя почва
да пищи, а той бух, бух с юмруци.
„Ще избягам, мисли си Минка, да зная пътя, още утре ще
избягам. И тази леля Куна поне веднъж не дойде да ме види, поне
веднъж да се отбие. И татко, и той уж щеше да мине.“
След малко влиза господарят, заканва се с пръст и дума:
— Ти чу ли нещо? Ако си чула и видяла, да мълчиш и не казваш
никому, че ще те хвърля във Влайкиния кладенец — в оня запустелия,
дето е до блатото край село. Тъй да знаеш! Ще те хвърля и никой няма
да знае къде си.
Минка трепери, та цяла се друса. Какъв страшен, зеленясал
кладенец и колко е дълбок… Тя ще си мълчи, няма, няма да каже
никому. До есента. Дорде узреят тиквите…
На следното лято, след много молби и сълзи, Минка пак е
слугинче, но сега в други дом, в града, и пак се грижи за малко дете. То
обаче е кротичко и не реве тъй, но пък е голямо и много тежко, та кога
го носи, ръцете й се откъсват. Тежко е и дебело, защото постоянно го
тъпчат с храна. На нея също й се яде мляко със захар или от оная
24
кошница, дето тъй сладко мирише, но никога не й дават да кусне от
тях. На котката дават, а на нея не. Само когато я пратят в зимника да
вземе сирене, си отхапва малко, но трябва бързо да се дъвче и погълне,
за да не разберат. Господарите тук не я мъчат и не я плашат, но я
държат все недояла и гладна. Защо не й сипят поне веднъж една
паничка, а я карат остатъците от техните чинии да обира. И винаги
недоспала, капнала за сън. Вечер, когато те хъркат, тя мие, чисти,
разплита, разпаря — все нещо измислят. Сутрин ще почисти и лъсне
печката, ще запали огън, ще сложи вода да се топли, ще мете кухнята,
из двора, ще полива, дърва ще пренася.
Веднъж я накараха да заколи пиле, а тя от страх цяла трепери, но
няма как — заповедта трябва да се изпълни. Сложи пилето на
дръвника, взе малката брадвичка, притвори очи и замахна, но му сряза
само човката и то хукна из двора, а тя с брадвата в ръка гледа го и
плаче с глас.
— Улови го пак, улови го! — крещи през прозореца господарят.
Минка обаче стои на едно място и я страх да приближи кървавото
пиле. А господарят мърмори: — Едно пиле не можеш да заколиш, за
какво си ми тогава? Бягай тогава да туриш да се топли вода на печката.
Минка хуква, за да не гледа как повторно ще колят пилето.
Печката е загаснала. Ах, тази голяма печка, дето се пали посред лято.
Съседите си готвят на котлон с въглища, а те все на печката, и то със
сурови дърва. Ръцете на Минка са съвсем замърсени и напукани от
сажди и от лъскане, косата й — отдавна невчесана и неумита. Че кой
ще й помогне да се умие и нагласи плитките. Да й дадат поне каква да
е кърпа за главата, а то станала рошава и мръсна като циганче, но
нищо — лятото преваля, ще си отиде на село и сестра й ще я изкъпе,
ще й уплете плитки и ще им върже по едно червено конче и всичко ще
се забрави.
Преди да изтече срокът за слугуване, детето се разболя, занесоха
го в болницата и там умря. Минка си взе бохчата и един пазарен ден си
отиде първом в селото при леля си Куна и оттам съселяни я заведоха у
дома.
За трето отделение Минка не можа да постъпи, понеже годината
беше сушава, останаха без храна и трябваше трите, по-големичките,
деца да се пръснат по печалба. Тя постъпи вече като редовна слугиня в
града, в семейството на богат търговец с голяма двуетажна къща.
25
Господарите бяха само двама, но теглото — същото. По цял ден мие и
бърше прозорци, а те големи, високи и не може да достигне навред с
ръка. И колко е страшно, като погледне отгоре към улицата. Мете, мие
и бърше стълбите. Кога няма какво да прави, стълбите ще я пратят да
чисти уж богати хора, пък свидливи — даже сапун не купуват, а перат
с пепел. Ръцете й са на рани от пепелта. Особено от чаршафите, тия
големи и дебели чаршафи, които, за да ги извие и изстиска, чак до
гърдите се измокря. Легло няма и си постила върху сандък, но той е
къс и все със свити крака спи. Господарите спят горе, а тя долу в
кухнята. Точно над главата й има звънец и мине се не мине — зъррр…
зър… Тича Минка по стълбите нагоре, влиза в стаята и пита:
— Какво обичате, госпожа?
А тя, надянала големите очила, пули се и дума:
— Че помня ли? Виках те за нещо, ама докато дойдеш, аз
забравих. Какво правиш долу?
— Чистя перушина.
— А, чисти, чисти и напълни кошницата, па тогава си легни, а
сутринта чуеш ли звънеца, запали веднага огъня и сложи кафеничето
на печката, та дорде сляза, да е готово.
Господарката много обичаше Минка да й мие краката с топла
вода, а господарят редовно я караше да го чеше по гърба. Ех, че
страшен гръб, цял обрасъл с редки косми като старото им куче.
Винаги, когато господарите й се хранят, тя стои права и чака
заповеди. Как бавно ядат тия стари хора и колко много ядат! И все като
другите — каквото остане в чиниите им, съберат го и го дават на нея.
През пости пък я карат да не яде блажно седмица и повече. Тъй
правили уж децата, за да ги обича господ. А тях, значи, няма да ги
обича. Нека не ги обича и Минка не ги обича тия граждани, дето тъй я
мъчат, да не може ни да си дояде, ни да си доспи. Ще избяга тя и ще
отиде в село пак у фелдшерови. Детето им вече е поотраснало, а те да
се бият, да се карат, какво й влиза в работа. Там поне минават хора от
тяхното село, а тук никой. Ще им помага и на градината. Вече може и
да копае, и да пере, и голямата кофа ще може да вади от кладенеца.
Градината им е голяма. Там сеят фасул, цвекло, картофи, лук — кой ще
им го копае? Мързеланата ли, дето по цял ден митка по гости из
селото, или той, дето е все болен и кекав?
26
ДЯДО РАЧО ЧОБАНЪТ
Слънцето днес ядовито пърлеше гърбовете на голямото му стадо,
затова по-рано от други път то се свлече от поляните на Липовец, пи
вода и се надипли под кръстатата сянка на трите диви киселици, край
самия път до реката.
Дядо Рачо пристигна най-подире с кучетата, прегледа,
поразмести и настани козите, изми се на реката и като пусна големия
си ямурлук отстрани под дряна, седна да обядва.
Сърцат беше още старият козар. Като нахрани най-напред
кучетата, той разтвори големия захлуп с отвара, смаза с коравите си
длани една глава кромид, отчупи хляб, хапна надве-натри, избърса
дългите си мустаци, прекръсти се и стана пак. Наоколо беше тихо като
в черковен двор. Стадото спокойно пладнуваше. Само една лакома и
луда коза се беше отлъчила от пладнището, пресичаше дола и се
насочваше към отсрещния лещак.
— Оеее… оееее!… — извика й дядо Рачо. — Надула си се като
гайда и пак тичаш! Красто проклета! Пъч, пъч, пъч!
Козата изви глава, сякаш да се запази от удар, сгъна се
заднишком и хукна като подгонена обратно към пладнището. Дядо
Рачо окачи чантата и ямурлука на дряна, грабна брадвата, която
сутринта бе взел от кошарата, прекръсти се пак и тръгна нагоре по
пътя за голямата гора.
Той беше висок, здрав старец, със сини като метличина очи, с
дълги побелели коси, небръснат и съвършено глух. Гологлав,
разгърден, с дълги набедреници от козя кожа, отдалече напомняше на
човек от каменната епоха. От дете още бродеше из горите със стадото
дядо Рачо Чобанът. Останал сираче, някаква дълбока покруса го беше
отвърнала от хората, не стига това, а на времето лежа и от тежката
болест. Три месеца се бори със смъртта горе в колибата си на
Кошарска поляна и най-после се дигна, но оглуша съвсем. И оттогава,
кажи-речи, не е стъпил в село. Едва есенес го убедиха да слезе на
сватбата на сестринка си Тодора, също овчар, единствения човек,
27
когото той само обичаше. Пристигнал дядо Рачо с голямата гега, с
чантата с пискюлите, с рошавите си набедреници, отбил се в къщи,
пооблякъл се, забучил кукутликова лула в уста и право в черквата.
Застанал до самата врата, смуче лулата и се озърта плахо, плахо. Дядо
Доко клисарят го доближил и почнал да му дава знаци да махне лулата,
че в черква се не пуши, а той, като разбрал, кимнал учудено с глава и
като всеки глух човек се провикнал високо, та смутил и певците даже:
— Иии… холан!… Много пък сте я изтънчили! Бре да му се не
види макар!
И излязъл. Отишъл в къщи, грабнал торбите с хляба, повел
кучетата и запрашил към кошарата.
Отчуждил се беше до хората и обичаите им дядо Рачо и не само
ги не чуваше, а беше почнал и да ги не разбира.
Само с козите и кучетата се тъкмеше, пък и те го разбираха и
обичаха като баща.
Когато дойде до Раков вир и се канеше да прескочи по камъните
оттатък, за да поеме към голямата гора, на завоя зад елите му се
мярнаха хора. Трима конници се зададоха из пътя и той се поспря, за
да погледа конете. Двамата бяха граждани в зелени дрехи, а третият —
Коста — кметът на тяхното село.
— Добър ден, дядо Рачооо — провикна се той, като спря коня. —
Добър ти ден!
— Няма го, нямааа! Той отиде отзарана в Тунджа да къпе овцете
— отвърна старецът, като мислеше, че го пита за Тодора, сестринка му,
който други път пладнуваше със стадото си наблизо под габрите.
— Добър ден, ти думам, добър ден! Не ми трябва ваш Тодор!
— Аз ли? Отивам насреща в Братанска просойка — недочу пак
дядо Рачо. — Вчера отсякох две-три букачки, изнесох ги на поляната,
та рекох сега да отида да одялам дръвчета за наш Тодор за новата му
порта!
— Забранено е там, дядо Рачооо! Забранено е! Ей този човек е
лесничеят и ще те глоби!
— Да не е ново даскалче негова милост! Да е живо, да е живо! Я
какъв юнак е!
— Не е даскал, не е… — продължаваше упорито да вика кметът,
като се смееше, — а лесничей! Ще те глоби, като ходиш из забранената
гора!
28
— Не бойте се, синко, не бойте се! Те кучетата не хапят, дорде ги
не насъска човек. Рахат си минете край пладнището, нищо няма да ви
сторят!
— Кмете бе, истина ли не чува тоя дявол, или се преструва? —
запита ухилен лесничеят.
— Глух е, господин лесничей. От малък е такъв, нищо не чува.
— Остави го тогава човечеца! По-добре, че не чува. То сега е
едно време, че и да чуваш, трябва да се правиш на глух. Оставете го!
И като смушкаха конете, развеселената дружина се понесе
надолу из тесния горски път.
Когато конниците бяха вече отминали пладнището, отсреща из
рътлината на голямата гора се понесе висок гърлен глас:
— Къдя, къдяяя!… Чумо проклета!
Лудата коза сега пак се беше покатерила на високия сипей над
киселиците и бързаше нагоре. Оттам чак я беше зърнало острото око
на стария пастир, който продължаваше да вика:
— Шуга да те обели дано, кога се не напука! Оеее… оеее…
пъч… пъч… пъч!
„Пъч… пъч… пъч…“ — повтаряха в унес безбройните урви и
долища на планината и пак потъваха в своя летен сън.
29
ЮРЯЯЯ!
То беше някога. Где такива хора и такива произшествия сега!
Нямаше партии тогава, нямаше партизани, нямаше закони за
задължително гласуване — кой за когото си искаше, за него си
спускаше бюлетина. Комуто пък не дохождаше и на ум даже за избори,
като на дяда Рача Чобана, стоеше си горе в планината при козите,
свирукаше си с тънка свирка кокаляна, дялкаше си с тънко ножче
шарени хурки, живееше си на свобода и чист въздух н никой не го
диреше, никой го не търсеше.
С години не слизаше в село. Забравил беше и сряда, и петък, и
празници и ако му донесяха горе шарено яйце, да речем, ще се сети, че
е Великден, ако му донесяха варено жито, ще познае, че е задушница.
Нито беше учен, нито от писмо разбираше, но от стара майка
дете беше козарят и рядко от устата си отърваше приказка, ама речеше
ли я, ръб ще улови и на място ще тропне като четвъртит камък на нов
зид.
Седят си някоя вечер например в колибата край огъня със
сестриника си Тодора и той се мъчи да шари с кенета и тройни обръчи
кокал от ребро за новата си чанта. Гледа го дядо Рачо изпод рунтави
вежди, криви устни и му дума:
— Не става вечер това нещо, момчеее! Тънка работа е то! Остави
го за утре и лягай да спиш, защото денят се смее на нощната работа.
Ами! Смее се! Тъй да знайш!
Други път пък, както си пуши през някой ясен божи ден,
изведнъж лулата му ще почне да цвърчи. Ще я извади от устата си
старецът, ще я изтръска, ще почне да я чисти с клечка и ще подвикне
пак на Тодора:
— Тошко! Тошко бе! Я мини изотзад през дренака, качи се горе
на рътлината и извикай на козите да се насочат надолу, към кошарите.
Хем да си пасат хайванчетата, хем да слизат полека-лека надолу, че
времето ще се развали скоро.
30
Тодор го загледа, загледа учудено, почеше се и някак
недоверчиво попита:
— Че отде познаваш бе, вуйчо? Кой ти каза?
А дядо Рачо се подсмихне под мустак и дума:
— Познавам. Лулата ми рече. Не я гледай, че не струва грош.
Много знае тя, много е патила.
И като я мушне в големия силях, ще дигне пръст и ще добави:
— Запомни и забележи: цвърти ли ти лулата, мокри ли ти се
солта в захлупа, стискат ли ти много цървулите, хапят ли люто мухите,
играят ли гаргите, бухат ли нощем бухалите в ниските места, лягат ли
си вечер кокошките по-рано от други път, пеят ли лъжовни петли,
къпят ли се врабците, сърбят ли те ушите и почне ли да ти се дреме, ей
тъй, без нищо, да знаеш, че времето ще се развали.
Тодор пули очи и го гледа още по-учудено, кимне след това с
глава, надигне се и без да каже нещо, поеме нагоре из дренака.
Такъв беше дядо Рачо Чобанът. Тъй си живееше като горско пиле
из усойните и по чукарите на Самодивец и мъдри думи думаше, ама от
политика, от закони, от избори не отбираше нищичко.
Не щеш ли, един ден му пратиха хабер по Тодора, че трябва да
слезе в селото да гласува. Такъв закон излязъл, такава наредба
наредили — щом има избори, всеки мъж трябва да гласува. Инак —
глоба голяма!
Мъркал старият козар, пухтял, сърдил се, па като разбрал, че и
три кози няма да му стигнат да плати глобата, ако не иде, стегнал се и
поел за село с ямурлука, с гегата на рамо, със силяхлъците на пояс и
двете кози кожи на бедрата.
Като стигнал в село, не се отбил и в къщи даже, а, направо
отишъл в общината да си свърши работата, че тогава. Оттам го
препратили в училището, където ставал изборът.
Влязъл дядо Рачо плахо-плахо, свалил гегата от рамо и като
всеки глух човек извикал силно:
— Помози ви бог, момчетааа!
— Дал ти бог добро, дядо Рачо! Добре дошъл, добре дошъл! —
обадили му се двама-трима.
— Викали сте ме нещо, ми каза наш Тодор отзарана. Глоба
имало, кай, ако не дойда, и аз, ща не ща, пристигнах, ама за какво ме
викате, и аз не зная!
31
— Ний не те викаме, а законъъът, законът те вика — му рекъл
председателят на бюрото.
А старецът, нали не чува, стои си прав на едно място, гледа на
шарено и не знае где да си дене ръцете.
— Да гласуваш те викаме, да гласуваааш!… Гласа си да дадеш,
та кмет и съветници да изберем!
— Кое кайеш? За глас ли нещо спомена?
Председателят се доближил до него, навел се над ухото му и за
да го разбере по-добре, извикал му още по-високо:
— Дядо Рачооо — рекъл, — ще влезеш ей тука, в тъмната
стаичка, и ще си пуснеш гласааа. Гласа си ще пуснеш! Разбра ли?
— Хоо… — кимнал с глава старецът. — Това ли е било цялата
работа! За това ли ме карате половин ден път да бия? Гледай ти закони!
Гледай ти наредби и хорски измислици! Гласа, а? Че да го пусна —
рекъл, — що да го не пусна, нали ще отърва глобата?
И като се намъкнал в тъмния ъгъл, окашлял се, опънал шия и
изревал, колкото сила има, три пъти, та пръснал бюлетините като
перушина из стаята:
— Юряаа!… Юряааа!… Юряаааа!…
Пуснал си цял-целеничък гласа човекът, изгледал ги
самодоволно, метнал гегата на рамо и поел накъм вратата…
То беше някога. Где сега такива гласовити хора по нас?
32
БАКЛАТА
Дето има една дума — хукнала се като костенурка през угар, та и
наша Деша Загубанкина, дорде не речеш. Тръгнала по тъмно още на
Равнака на нивата бакла да бере, а стигнала, кога повличат
воловарчетата чак. И не взела хапка да хапне поне, а нарамила чувала
и цедилника, метнала кърпа на глава и поела по реката нагоре. Хубаво,
ама изгориманджа жена нали е — тази я срещне, заприказва я, онази я
срещне, спре я; тук се заплесне, там се зазяпа, а слънцето не стои, път
го чака. Кога стигнала на нивата, то било кривнало вече над
Просойката и нямало джан-джин по полето. Само Петко Късметят
насреща хе, на голямата нива през дола, кладял купен. През година,
щом я посее с голица, там си прави хармана той и всичките си снопи
там струпва. Качен на върха, по бяла риза, отдалеч приличал на
щъркел, който си вие гнездо.
Довтасала Деша, метнала цедилката на киселицата, врътнала
двата краеца на престилката, та ги бочнала на кръста, привела снага и
почнала с две ръце узрялата бакла да бере.
Бере и все някак не й спори.
Ха да окъса един ред, ха да стигне до другия край, а то
нависнали ония ми ти чушки, един плод дал дядо Господ, няма
обиране, няма край! Па нали си е пипкава!
— Е, боже, какъв е тоя берекет, какво е това чудо — дума си. —
Че аз какво мислех, пък какво излезе. Ами че то, както е тръгнало, аз
до довечера не ще мога да втасам. Пък гърне боб съм турнала на огъня
и водата му трябва да е извряла до капка вече. Да мога да напълня
чувала поне и да си тръгна, ама где туй време? Пък и жив човек се не
мярка наоколо. Да ще да мине някоя жена, че да я поканя да ми
помогне малко.
Тъкмо тъй си мислила и се почесвала, и ето ти баба Фота се
изпапулила на високия слог, прегърбена, с тояжка в ръка и с цедилка
на гръб.
33
— Помози ти бог, булкааа!… — измяукала изтънко баба Фота. —
Береш ли, береш ли я?
— Дал ти бог добро и кола имане, бабо Фотинке! Сякаш те
Господ изпрати. Бера, берааа… Ами ти откъде така?
— Не питай, бабиии… не питай! Дано ги прекъсне тия пусти
Тамашовски козари. Бях посяла на кръстопътя на парчето десетина
огнища Нончобоб и рекох да ида да ги оскуба, а те да минават през
нивата, да минават, гидиските, че я обърнали на вървище и не останало
и зърно. Мари колко пъти виках на кмета: сгълчи ги, Стойно, запри им
овцете в общината и ги щрафирай, че да помнят и вардят чуждото, а
той — в едното влязло, из другото излязло. Като я погледнах нивката,
че плаках, плаках, па набрах малко съчки и се връщам. Оох, няма кой
да помисли за нас, булкааа… няма!
— Такива са, бабо Фотинке, такива са всички, за чуждо немарят
Тамашовците. А пък от кмет управия и добро да чакаш — пази боже!
Нали има една дума: тя, гаргата, не каца на бивола да го поще, а да се
нахрани. Такива са до един, ами да щеш, бабо Фоте… да щеш да ми
помогнеш мъничко да ошмулим баклата надве-натри, че хляб в
нощвите съм оставила да втасва и гозбата ми е загоряла на огъня, пък
не мога сколаса сама скоро.
— Да ти помогна, баби, да ти помогна. Хем ще си почина, хем
ще ти се пооплача, че ми е преляло и прекипяло на душата…
Изсули баба Фота товара на края, забочи престилка и влезе в
един ред.
Берат двете жени коравите сухи чушки, джубулят прегърбени и
от време на време отиват да изсипват пълни престилки в чувала.
Още щом почна да къса старата, Деша я забеляза, че лапна едно
зърно бакла, и й досвидя, сякаш парче от сърцето й лапна.
И откак го лапна, все мляска и устата й все пълни.
„Хубава работа — си мисли, — тоя бабишкел ще ми изяде
баклата. Какво е туй мляскане!“
Обраха по ред, навлязоха във втория, а баба Фота все мляска и
все нещо премята из устата си.
„Я гледай, дърта вещица — кисели се Деша, — колкото ще
набере, дваж повече ще излапа. Що ли ми трябваше да я викам?“
А баба Фота си къса и мляс, мляс… И едната й буза все издута.
34
Не се стърпя Деша Загубанкина, уплаши се, че ще й изяде
баклата, и реши да я пропъди. Изправи се и викна:
— Бабоо!… Тя няма да е. Не ще я оберем ний и хлябът ми ще
прокисне в къщи, ами я да я оставим за утре. Колкото сме набрали,
толкова. Натовари си цедилката и аз чувала, и хайде да тръгваме. За
утре да я оставим.
— Че да я оставим, баби, да тръгнем, щом си рекла.
Натовариха се, поеха надолу из кривините, слязоха в дола,
където пътят се раздвоява, а старата крачи и все мляска.
„Е, боже, тая проклетница и пазвата си трябва да е напълнила с
бакла — мисли си Деша. — Не мога да я гледам вече. Какво беше туй
плюскане, каква беше тая лакомия!“
И като се връцна назад, рече й троснато:
— Ама ти нали от горния път ще минеш, бабо Фоте? Нали оттам
ти е по-право? Ще се разделим тука, значи. Е, хайде, сбогом тогава.
Сбогом, че аз бързам!
Баба Фота се поизправи насреща, бръкна с пръст в устата си и
едно зърно бакла изскочи и падна в пясъка до краката й.
— Пуста да останеш дано! Не мога приказката си да оправя от
нея. Баклица, буле, баклица, баби… Още щом почнах да бера, лапнах я
за залиска и си рекох, че ще омекне, та да мога да я сдъвча с двата си
зъба, а тя, пущината, колкото я въртя из устата си, по-корава става…
Сбогом, Дешке! Сбогом, баби! Много здраве си носи.
И като стисна здраво кривата си патерица, баба Фота, прегърбена
под тежкия товар, закрачи бавно и неуверено по горния път за към
село.„Непобедимият“, кръстосвач от втори клас, най-големият
въздушен кораб, с който разполагаше базата в съзвездието Лира, се
движеше на фотонна тяга през крайния квадрант на съзвездието.
Осемдесет и тримата членове на екипажа спяха в тунелния хибернатор
на централната палуба. Понеже рейсът беше сравнително кратък,
вместо пълна хибернация бе приложено дълбоко приспиване, при
което температурата на тялото не спада под десет градуса. В
командния пункт работеха само автомати. На прицелния кръст в
зрителното им поле се намираше диск на слънце, не по-горещо от
малките червени звезди. Когато неговият кръг зае половината от
ширината на екрана, анихилационната реакция беше преустановена.
Известно време беше абсолютно тихо. Безшумно работеха
климатизаторите и изчислителните машини. Престана и най-леката
вибрация, характерна при излъчването на светлинния стълб, който до
този момент излизаше от кърмата и като безкрайна, потопена в мрака
шпага тласкаше реактивно кораба. „Непобедимият“ продължаваше да
се движи със субсветлинна скорост, притихнал, глух и привидно
празен.
После някакви светлинки започнаха да си намигнат една на друга
от пултовете, порозовели от далечното слънце, което светеше в
средния екран. Феромагнитните ленти бяха пуснати в движение,
програмите бавно влизаха от една апаратура в друга,
превключвателите пускаха искри и електрическият ток потичаше по
проводниците, те започваха да бучат, но не ги чуваше никой.
Електромоторите се завъртваха, като преодоляваха съпротивлението на
засъхналата смазка, и звукът им от басов се превръщаше във висок
писък. Матовите кадмиеви лостове се подаваха от помощните
реактори, магнитните помпи впръскваха течен натрий в охладителните
серпентини, ламарината на кърмовите отделения започна да трепери и
същевременно от вътрешностите на стените се разнесе слабо
скърцане, сякаш в тях цели стада малки животинчета дращеха с
4
ноктите си метала, което означаваше, че подвижните уреди за
автоматичен ремонт са започнали многокилометровото си
пътешествие, за да проверят всяка запойка на асансьорите,
херметичността на корпуса и здравината на металните съединения.
Събуждайки се от сън, целият кораб се изпълни с шумове и движение.
Само екипажът още спеше.
Следващият автомат погълна своята програмна лента и изпрати
сигнали в централата на хибернатора. В струята студен въздух беше
пуснат събуждащ газ. Между редиците от койки лъхна от решетките на
пода топъл вятър. Но хората въпреки това дълго още сякаш не искаха
да се събудят. Някои движеха омаломощено ръце; празнината на
ледения им сън се изпълваше с бълнуване и кошмари. Най-после един
от тях отвори очи. Корабът беше вече подготвен за това. От няколко
минути тъмнината на дългите коридори, на шахтите на асансьорите,
кабините, командния пункт, работните места и барокамерите беше
разпръсната от белия блясък на изкуствения ден. И докато
хибернаторът се изпълваше с шум от въздишки и несвързани стонове,
корабът, който сякаш от нетърпение не можеше да дочака събуждането
на екипажа, започна началната маневра на спирането. На централния
екран се показаха езици от носовия пламък. В мъртвилото на
субсветлинната скорост се появи сътресение, огромната сила на
носовите двигатели се стремеше да смаже осемнадесетте хиляди тона
маса на покой, умножена сега от голямата скорост. В картографските
кабини плътно навитите на барабаните карти започнаха неспокойно да
потрепват. Тук-там се раздвижиха като оживели някои не особено
добре закрепени предмети; в кухнята започнаха да дрънчат съдове,
разклатиха се облегалата на празните пенопластови кресла, стенните
пояси и въжетата на палубите започнаха да се люлеят. Потраквания,
смесени звуци от стъкло, ламарина и пластмаси преминаха на вълна от
носа до кърмата на ракетата. В това време от хибернатора вече се чуха
гласове; хората се връщаха в съзнание от празнотата, в която бяха
прекарали шест месеца.
Корабът губеше скорост. Планетата закри звездите, тя цялата
беше в червеникавата вълна на облаците. Изпъкналото огледало на
океана с отражението на слънцето в него се приближаваше все побавно. В зрителното поле се появи сив, изпъстрен с кратери континент.
Хората не виждаха нищо от работните си места. Дълбоко под тях в
5
титанските вътрешности на двигателя се разнесе глух рев, огромната
тежест измъкваше ръкохватките от пръстите. Облакът, който попадна в
огъня на ракетата, проблесна сребристо като взрив от живак, разкъса
се и изчезна. Ревът на моторите се засили за момент. Червеникавият
диск се разтегли: така планетата се превърна в суша. Вече се виждаха
гонените от ветровете сърповидни дюни, ивиците лава, които се
спускаха като спици на колело от най-близкия кратер, проблясващи с
отразения пожар на ракетните дюзи, който беше по-силен от
слънчевия.
— Пълна мощност на оста! Статична тяга!
Стрелките лениво се преместваха към следващия сектор на
скалата. Маневрата премина безпогрешно. Корабът висеше като
обърнат, изригващ огън вулкан на половин миля над плоската равнина
с потънали в пясъците остри скали.
— Пълна мощност на оста! Намали статичната тяга!
Вече се виждаше мястото, където биеше отвесно в пясъка огънят
на двигателите. Там се надигна червеникава пясъчна буря. От кърмата
просветваха виолетови светкавици, те изглеждаха безшумни, защото
по-силният рев на газовете поглъщаше техния грохот. Разликата в
потенциалите се изравни и светкавиците изчезнаха. Една от стените на
отделението започна да вие, командирът я показа с глава на инженера:
резонанс. Трябва да се отстрани. Но никой не каза нито дума,
двигателите виеха, корабът се спускаше, но вече без да потрепва като
закачена на невидими въжета планина от стомана.
— Половин мощност на оста! Малка статична тяга!
На всички страни като вълни на истинско море политаха
пръстеновидно димящи вълни пустинен пясък. Епицентърът, в който
биеха от непосредствена близост преплетените огнени езици от
дюзите, вече не димеше. Пясъкът изчезна, превърна се в червено,
покрито с мехури огледало, във врящо езеро от стопен кремък, в стълб
трещящи експлозии и накрая се изпари. Оголеният като кост стар
базалт на планетата започна да омеква.
— Реакторите — нула! Студена тяга за кацане!
Синият цвят на атомния огън изгасна. От дюзите бликнаха коси
лъчи бороводород и изведнъж пустинята, стените на скалистите
кратери и облаците над тях се покриха с призрачно зелен цвят. Нямаше
6
вече опасност да се стопи базалтовият монолит, на който щеше да
стъпи широката кърма на „Непобедимият“.
— Реакторите на празен ход! Студена тяга!
Сърцата на всички започнаха да бият по-бързо, очите следяха
инструментите, ръкохватките се потяха в стиснатите пръсти. Тази
команда означаваше, че няма вече връщане, че краката ще стъпят на
истинска суша, нищо, че тя е само пясък на пустинна планета, но на
нея ще има изгрев и залез на слънце, хоризонт и облаци, и вятър.
— Кацане в точката на надира!
Корабът се изпълни с проточения писък на турбините, които
помпаха гориво долу. Зеленият конусовиден стълб светлина го съедини
с димящата скала. Отвсякъде се надигнаха облаци пясък и заслепиха
перископа на средната палуба, само по екраните на радарите в
командния пункт неизменно се появяваха и гаснеха лъчите, които
проследяваха образа на релефа, потънал в ураганния хаос наоколо.
— Стоп при допир!
Огънят вреше разбунтувано под кърмата, смазван милиметър
след милиметър от снижаващото се туловище на ракетата, зеленият ад
изригваше дълги светкавици в потрепващите пясъчни облаци.
Разстоянието между кърмата и обгорения базалт се превърна в тясна
цепнатина, в ивица зелен пламък.
— Нула и нула. Всички двигатели — стоп!
Гонг. Един-единствен удар сякаш на огромно, пукнало се сърце.
Ракетата спря. Главният инженер държеше двете ръкохватки на
аварийния двигател: скалата можеше да поддаде. Чакаха. Стрелките на
секундомерите продължаваха да се движат като някакви насекоми.
Командирът погледна за момент скалата за вертикалност; нейната
сребриста светлина изобщо не се отклони от червената нула. Мълчаха.
Нагорещените до вишневочервено дюзи започнаха да се свиват, като
издаваха специфичен шум, приличен на прегракнало пъшкане.
Червеникавият облак, който беше се издигнал на стотици метри,
започна да се спуска. От него се подаде тъпият връх на
„Непобедимият“, опушените му от триенето с атмосферата страни,
което им придаваше цвят на стара скала, грапавата му, двойна броня:
червеният прах все още се виеше на кълба около кърмата, но самият
кораб беше вече напълно неподвижен, сякаш бе станал част от
планетата и сега се въртеше заедно с нея с едно лениво движение,
7
продължило векове наред под виолетовото небе, на което се виждаха
най-ярките звезди, незабележими само в непосредствена близост до
червеното слънце.
— Нормална процедура ли?
Астрогаторът остави корабния дневник, където беше записал на
средата на страницата условния знак за кацане, часа и в рубриката
отстрани името на планетата: „Регис III“.
— Не, Рохан. Ще започнем от трета степен.
Рохан се стараеше да прикрие учудването си.
— Слушам. Макар че… — допълни той с фамилиарност, която
Хорпах често му позволяваше — предпочитам да не съм аз този, който
ще съобщи това на хората.
Астрогаторът го хвана за ръка, сякаш не беше чул думите му, и го
заведе до екрана като до прозорец. Отхвърленият настрани при
качването на ракетата пясък бе образувал нещо като плитка котловина,
която завършваше с венец от сипещи се дюни. Двамата гледаха от
височината на осемнадесететажна сграда през трицветната плоскост
на електронните импулси, която пресъздаваше точната картина на
външния свят, скалистите зъбери на отдалечения на три мили кратер.
От запад ги поглъщаше хоризонтът. От изток се натрупваха под
пукнатините му черни, непрогледни сенки. Широките вълни от лава с
издигащи се над пясъците гребени имаха цвят на съсирена кръв. На
небето в горната част на екрана гореше една ярка звезда. Катаклизмът,
предизвикан от кацането на „Непобедимият“, премина и вихърът на
пустинята, силно въздушно течение от екваториалните области към
полюса на планетата, започна да провира под кърмата на кораба
първите си пясъчни езици, сякаш искаше търпеливо да излекува раната
от ракетния огън. Астрогаторът включи мрежата от външни
микрофони, свиреп далечен вой и скърцане на пясък по бронята
изпълни за миг високото помещение на командния пункт. После той
изключи микрофоните и отново стана тихо.
— Е, това е — каза той бавно, — но „Кондор“ не се върна оттук,
Рохан.
Рохан стисна зъби, не можеше да спори с командира. Бяха
прелетели заедно много парсеци, но не бяха се сприятелили. Може би
разликата в годините между тях беше прекалено голяма. Или пък
съвместно преживените опасности — малки. Този човек с коси, бели
8
почти като облеклото му, беше неумолим. Почти сто души чакаха
неподвижно по работните си места след приключената напрегната
работа: триста часа задържане на натрупаната във всеки атом на
„Непобедимият“ кинетична енергия, влизане в орбита, кацане. Почти
сто души, които с месеци не бяха чували шума на вятър и се бяха
научили да мразят безвъздушното пространство така, както го мрази
само този, който го познава. Но командирът несъмнено не мислеше за
това. Той прекоси бавно командния пункт и като се опря с ръка на
облегалото на вече издигнатото по-високо кресло, измърмори:
— Не знаем какво е това, Рохан. — И изведнъж додаде рязко: —
Какво още чакате?
Рохан бързо отиде при разпределителните пултове, включи
вътрешната инсталация и измърмори с глас, в който още потрепваше
потисната обида:
— Всички сектори, внимание! Кацането завършено. Сухопътна
процедура от трета степен. Осми сектор: приготви енергоботите.
Девети сектор: двигателите за екраниране — в действие. Техниците по
прикритието по местата си. Останалият екипаж на определените
работни места. Край.
Докато казваше това, загледан в примигващото по модулацията
на гласа му зелено око на усилвателя, струваше му се, че вижда как
изпотените лица на хората, обърнати към високоговорителите,
изведнъж застиват от учудване и гняв. Едва сега започваха сигурно да
разбират, едва сега започваха да псуват…
— Сухопътната процедура от трета степен е в ход, астрогаторе
— каза той, без да гледа стария човек. Онзи го погледна и неочаквано
се усмихна с крайчеца на устните си:
— Това е само началото, Рохан. Може би ще има и дълги
разходки при залез-слънце, кой знае…
Той извади от малкото чекмедже на стената тесен, дълъг том,
отвори го, постави го на покрития с лостове пулт и каза:
— Чели ли сте го?
— Да.
— Последният им сигнал, зарегистриран от седми
хиперретранслатор, достигна до проксималната шамандура в зоната на
Базата преди една година.
9
— Зная съдържанието му наизуст. „Кацането на Регис III
завършено: Пустинната планета от типа субделта 92. Слизаме на
сушата в екваториалната област на континента Евана по втората
процедура.“
— Да. Но това не беше последният сигнал.
— Зная, астрогаторе. Четиридесет часа след това
хиперретранслаторът зарегистрира серия импулси, предавани сякаш по
морзовата азбука, но лишени от всякакъв смисъл, а после
неколкократно повтарящи се странни звуци. Хертел ги нарече
„мяукане на дърпани за опашките котки“.
— Да… — каза астрогаторът, но си личеше, че не го слуша. Бе
застанал отново пред екрана. В самия край на зрителното поле до
самата ракета се показаха като ножица релсите на пандуса, по който
равно като на парад започнаха да се спускат един след друг
енергоботите, тридесеттонни машини, покрити със силиконова,
огнеупорна броня. Докато слизаха долу, капаците им се отваряха и
същевременно се издигаха нагоре, благодарение на което отворът им
се увеличаваше; енергоботите се отделяха от пандуса и потъваха
дълбоко в пясъка, но продължаваха да се движат уверено, като оряха
дюната, която вятърът беше вече натрупал около „Непобедимият“. Те
тръгваха в различни посоки и след десетина минути целият периметър
около кораба бе заграден от верига метални костенурки. После те се
спряха и започнаха да се заравят в пясъка, докато изчезнаха в него, и
само проблясващите петънца, равномерно разположени по червените
склонове на дюните, показаха местата, от които се подаваха куполите
на емитерите на Дирак. Покритият с пенопласт стоманен под на
командния пункт трепна под стъпките на хората. По телата им
пробягна кратък като светкавица, видим, макар и едва доловим трепет
и после изчезна, само за момент още мускулите изтръпваха от
дрънченето, а образите се разливаха пред очите им. Всичко това
продължи по-малко от половин секунда. Върна се тишината,
прекъсвана от време на време от потракването на пусканите в
движение мотори, което долиташе от долните сектори на ракетата.
Пустинята, червено-черните скални грамади, редиците лениво
пълзящи вълни от пясък се очертаха по-ясно на екраните и всичко
беше както преди, но над „Непобедимият“ се разтвори невидимият
купол на силовото поле, което затваряше достъпа към кораба. На
10
пандуса се появиха и запристъпяха надолу металните крабове с
въртележките на антените, които се обръщаха ту наляво, ту надясно.
Инфороботите, много по-големи от емитерите на полето, имаха плоски
туловища и завити, разкрачени настрани метални крака. Като потъваха
в пясъка и изтегляха сякаш с отвращение дълбоко затъващите си
крайници, членестоногите се пръснаха и заеха свободните места във
веригата на енергоботите. Докато операцията по прикритието се
разгъваше, върху матовия фон на централния пулт в командния пункт
святкаха контролните лампички, а скалите на импулсните броячи се
изпълваха със зелен блясък. Сякаш десетки големи котешки очи
гледаха неподвижно двамата мъже. Всички стрелки показваха нула,
следователно нищо не се опитваше да проникне през невидимата стена
на силовото поле. Само стрелката за разпределението на мощността
непрекъснато се издигаше покрай червените чертички на гигаватите.
— Ще отида долу да хапна нещо. Проведете стереотипа, Рохан!
— каза с внезапно отпаднал глас Хорпах и се отдалечи от екрана.
— С дистанционно командуване ли?
— Ако държите на това, изпратете някого… или пък идете сам.
С тези думи астрогаторът отвори вратата и излезе. Рохан още за
миг зърна профила му в слабата светлина на асансьора, който
безшумно се спусна надолу. Той погледна пулта с индикаторите на
силовото поле. Нула. Всъщност би трябвало да започнем от
фотограмометрията, помисли си той. Да обикаляме планетата, докато
направим пълен комплект от снимки. Може би по този начин щеше да
се открие нещо. Защото визуалните наблюдения не са особено ценни;
континентите не са море, нито пък всичките наблюдатели с оптичните
им прибори са съгледвачи-моряци на мачтата. А това, че комплектът от
снимки щеше да бъде готов след не по-малко от месец, беше отделен
въпрос.
Асансьорът се върна. Той влезе в него и се спусна до шестия
сектор. Голямата платформа пред барокамерата беше пълна с хора,
които всъщност нямаха никаква работа тук, още повече че четирите
сигнала, известяващи времето за обяд, вече от четвърт час
непрекъснато се повтаряха. Всички му правеха път.
— Жордан и Бланк. Ще дойдете с мене на стереотип.
— В скафандри ли, другарю навигатор?
11
— Не, само с кислородни апарати. И един робот. Най-добре от
арктаните, за да не потъне в тоя идиотски пясък. А вие за какво стоите
тука? Апетита ли сте си изгубили?
— Иска ни се, другарю навигатор… на сушата.
— Поне за няколко минути…
— Спокойно, момчета. Ще дойде време за екскурзии. Засега
имаме трета степен.
Те неохотно започнаха да се разотиват. В това време от шахтата
се показа товарният асансьор, в който имаше робот с една глава повисок от най-едрия човек. Жордан и Бланк се върнаха на електрокар,
бяха си поставили вече кислородни апарати; той чакаше опрян на
парапета и ги видя още в коридора, който сега, когато ракетата стоеше
изправена на кърмата си, се беше превърнал в кладенец, достигащ чак
до преградите на машинното отделение. Той чувствуваше просторните
метални етажи — някъде ниско долу работеха безшумните
транспортьори, чуваше се тихото мляскане на хидравличните канали, а
от дъното на четиридесетметровата шахта бликаше равномерно студен,
пречистен от климатизаторите на машинното отделение въздух.
Двама души от шлюзовата команда му отвориха вратата. Рохан
инстинктивно провери положението на ремъците и маската. Жордан и
Бланк влязоха след него, а после ламарината тежко заскърца под
стъпките на робота. Пронизително, проточено свистене на всмуквания
във вътрешността на кораба въздух. Отвори външния люк. Пандусът за
машините се намираше четири етажа по-долу. За да слязат, хората си
служеха с малък асансьор, който вече беше изтеглен извън бронята.
Клетката му беше опряна долу на върха на една дюна. Кабината на
асансьора беше отворена отвсякъде. Въздухът беше малко по-хладен,
отколкото в „Непобедимият“. Четиримата се качиха, разтворените
магнити ги пуснаха и те плавно се спуснаха от единадесететажната
височина, като отминаваха поредните сектори на корпуса. Рохан
машинално проверяващи състоянието им. Не се случва често да
огледаш кораба отвън. Преуморен е, помисли си, той, като видя
прегорените от метеорити ивици. На места плочите на бронята бяха
загубили блясъка си, сякаш бяха разядени от силна киселина.
Асансьорът завърши краткия си полет и меко спря върху вълната
навеян пясък. Те скочиха на него и веднага потънаха до коленете. Само
роботът, който беше предназначен за изследване на заснежени
12
пространства, крачеше със смешна, патешка, но сигурна походка на
комично плоските си стъпала. Рохан му заповяда да спре, а сам
провери с другарите си всички отвори на кърмовите дюзи, макар че
отвън беше трудно да се достигне до тях.
— Няма да е зле малко да се шлифоват и да се продухат — каза
той.
Едва когато излезе изпод сянката на кораба, видя колко голяма е
тя — простираше се като широк път през дюните, пред силно
осветените от ниското вече слънце дюни. В равномерността на
пясъчните вълни имаше някакво странно спокойствие. Дъната им бяха
изпълнени със светлосини сенки, върховете им бяха порозовели от
залеза и този топъл, нежен розов цвят му напомни цветовете, които бе
видял някога в една книжка с картинки за деца. Толкова неестествено
нежен беше този цвят. Рохан бавно местеше погледа си от дюна на
дюна и намираше все нови и нови отсенки на сиянията им с цвят на
праскова, като в далечината ставаха все по-червени всред обградилите
ги сърпове черна сянка; накрая се сливаха в една жълтеникава сивота и
опасваха застрашително издадените плочи гола вулканична скала. Той
стоеше така и гледаше, а хората му, без да бързат, с автоматизирани от
многогодишния навик движения извършваха традиционните
измервания, затваряха в малки резервоарчета проби от въздуха и
пясъка, определяха радиоактивността на почвата с портативна сонда,
чийто свредел придържаше арктанът. (Рохан не обръщаше внимание
какво правят те. Маската покриваше само носа и устата му, очите и
цялата му глава бяха открити, защото той бе свалил плътния си
защитен шлем. Чувствуваше вятъра в косите си, чувствуваше как
дребни зрънца пясък полепват по лицето му и после, гъделичкайки го,
се провират между пластмасовата маска и бузата. Крачолите на
комбинезона плющяха от неспокойните пориви на вятъра, големият,
сякаш подпухнал диск на слънцето, в който можеше да се гледа
безнаказано около секунда, висеше зад самия връх на ракетата.
Вятърът проточено свиреше, силовото поле не спираше движението на
газовете и затова той изобщо не можеше да види къде се издига от
пясъците неговата невидима стена. Огромното пространство, докъдето
стигаше погледът му, беше мъртво, сякаш в него не беше стъпвал
никога човешки крак, сякаш това не беше планетата, която бе
погълнала кораб от класата на „Непобедимият“, с осемдесет души
13
екипаж, един огромен, опитен покорител на Космоса, способен за част
от секундата да развие милиарди киловати мощност, да я превърне в
енергетични полета, непробиваеми за каквото и да било материално
тяло, да я концентрира в унищожителни лъчи с температура като тази
на звездите, които могат да превърнат в пепел планинска верига или да
пресушат море. И въпреки това, тук беше загинал подобен стоманен
организъм, построен на Земята, плод на многовековен разцвет на
технологията, беше изчезнал по неизвестен начин, безследно, без
сигнал SOS, сякаш беше се разтворил в тази червена и сива пустош.
„Така изглежда целият континент“ — помисли си той. Помнеше
добре. Беше видял отвисоко петната на кратерите и единственото
движение, което бодърствуваше между тях — непрестанния, бавен
полет на облаците, които влачеха сенките си по безкрайните редици от
дюни.
— Активност? — попита той, без да се обръща.
— Нула, нула и две — отговори коленичилият Жордан и се
изправи. Лицето му беше зачервено, очите блестяха. Маската
променяше гласа му.
„Следователно — по-малко от нищо — помисли Рохан. —
Впрочем онези не може да са загинали от непредпазливост,
автоматичните индикатори са щели да вдигнат тревога дори никой да
не се е бил погрижил за стереотипа на изследванията.“
— Атмосфера?
— Азот 78 процента, аргон 2 процента, въглероден двуокис нула,
метан четири процента, останалото кислород.
— Шестнадесет процента кислород!? Сигурен ли си?
— Да.
— Радиоактивност на въздуха?
— Практически равна на нула.
Странна работа. Толкова кислород! Тази новина го възбуди. Той
се приближи до робота, който веднага поднесе пред очите му касетката
с индикаторите. Може пък да са се опитали да излизат без кислородни
апарати — разсъждаваше безсмислено той, защото знаеше, че това е
невъзможно. Наистина имало е случаи някой, измъчван повече от
другите от глад за въздух, да си свали въпреки заповедта маската,
понеже въздухът наоколо изглежда толкова чист, толкова свеж — и да
14
получи отравяне. Но това може да се случи на един, най-много на
двама.
— Готово ли е всичко? — попита той.
— Да.
— Връщайте се!
— А вие?
— Ще остана още малко. Връщайте се! — повтори нетърпеливо.
Искаше да бъде вече сам.
Бланк метна на рамо завързаните с ремък дръжки на тубите,
Жордан подаде сондата на робота и те бавно се отдалечиха; арктанът
шляпаше след тях и в гръб досущ приличаше на маскиран човек.
Рохан отиде при последната дюна. Видя отблизо подалия се от
пясъка, разширен в края отвор на емитора, който създаваше защитното
силово поле. Не толкова, за да провери дали то е включено, а просто от
детинско желание той загреба шепа пясък и я хвърли напред. Полетя
една струйка и сякаш срещнала невидимо, наклонено стъкло, се изсипа
отвесно върху земята.
Ръцете просто го сърбяха да си свали маската. Познаваше добре
това усещане. Да изплюе пластмасовия наустник, да скъса ремъците,
да напълни целите си гърди с въздух, да го поеме до самото дъно на
дробовете си…
„Размеквам се“ — помисли си той и бавно тръгна към кораба.
Кабинката на асансьора чакаше празна с малко затънала в пясъка
платформа, а вятърът бе успял по време на неколкоминутното му
отсъствие да покрие ламарината й с тънък слой навеян пясък.
В главния коридор на петия сектор той погледна стенния
информатор. Командирът беше в звездната кабина. Рохан се отправи
нагоре.
— С една дума — идилия? — обобщи астрогаторът думите му.
— Никаква радиоактивност, никакви спори, бактерии, плесени,
вируси, нищо — само кислород… Пробите във всеки случай трябва да
се подържат в хранителна среда…
— Вече са в лабораторията. Може би на другите континенти да
се е развил живот — забеляза неубедено Рохан.
— Съмнявам се. Инсолацията извън екваториалната област е
слаба; не видяхте ли дебелината на полюсните шапки? Сигурен съм, че
там има най-малко осем, ако не и десет километра ледена покривка.
15
Някакви водорасли, планктони — но защо животът не е излязъл от
водата на сушата?
— Трябва да я погледнем тази вода — каза Рохан.
— Рано е да питаме нашите хора, но планетата ми изглежда
стара. Едно такова старо яйце трябва да е на около шест милиарда
години. Впрочем и слънцето тук доста отдавна е излязло от периода на
своето светлинно величие. Вече е почти червена звезда. Да, това, че на
сушата липсва живот, те кара да се замислиш. Особен тип еволюция,
която не понася сушата. Да, наистина. Това обяснява наличието на
кислород, но не и въпроса с „Кондор“.
— Някакви форми на живот, някакви подводни същества,
криещи се в океана, на чието дъно са си създали цивилизация —
подхвърли Рохан.
Двамата гледаха голямата карта на планетата в проекция на
Меркатор, тя беше неточна, защото бе начертана по данните на
автоматичните сонди от миналия век. Показваше само релефа на
главните континенти и морета, границите на полярните шапки и
няколко от най-големите кратери. В мрежата на меридианите и
паралелите под осмия градус северна ширина се виждаше заградена с
червен кръг точка — мястото, на което бяха кацнали. Астрогаторът
отмести нетърпеливо картите.
— Вие сам не вярвате на това — възрази нервно той. — Тресор
не може да е бил по-глупав от нас, та да се остави на някакви си там
подводни, глупости. Между впрочем дори и да съществуваха мислещи
водни същества, то първото нещо, което те щяха да направят, щеше да
бъде завладяването на сушата. Да кажем, например в скафандри, пълни
с вода… Кръгла глупост — повтори той, но не за да смаже окончателно
хрумването на Рохан, а защото мислеше вече за нещо друго. — Да
постоим тук известно време — реши най-после той и докосна долния
край на картата, която с тих шум се нави и изчезна в една от
хоризонталните полици на големия шкаф за карти. — Ще почакаме и
ще видим.
— А ако не почакаме? — попита Рохан предпазливо. — Ще ги
потърсим ли?…
— Рохан, бъдете благоразумен. Шеста звездна година и такива…
— астрогаторът потърси подходящото определение, но не го намери и
го замести с пренебрежително махване на ръката. — Планетата е от
16
величината на Марс. Как да го търсим? „Кондор“, де — поправи се
той.
— Да, почвата съдържа много желязо… — неохотно призна
Рохан.
Действително анализите показаха голям процент железни окиси
в пясъка. Фероиндукционните индикатори следователно не стават за
нищо. И той замълча, понеже не знаеше какво повече да каже. Беше
убеден, че командирът в края на краищата ще намери някакъв изход.
Та нали не могат да се върнат с празни ръце, без някакъв резултат. Той
чакаше загледан в надвесените, гъсти вежди на Хорпах.
— Честно казано, не вярвам, че четиридесет и осем часа чакане
ще ни даде нещо, но уставът го изисква — каза с неочаквано откровен
тон астрогаторът. — Седнете, Рохан. Стоите пред мене като угризение
на съвестта. Регис е най-идиотското място, което човек може да си
представи. Абсолютно безполезно. Не знам защо изпратиха тука
„Кондор“ — впрочем, да оставим това, минали работи.
Той замълча. Беше в лошо настроение и както винаги в такива
случаи ставаше разговорлив и лесно въвличаше в дискусии, дори и
съвсем поверителни, нещо, което винаги криеше опасност, защото той
можеше всеки момент да пресече разговора с някоя язвителна реплика.
— С една дума, тъй или иначе, трябва да правим нещо. Знаете ли
какво? Я изведете няколко малки фотосонди в екваториална орбита. Но
да бъде порядъчно кръгла и ниска. Някъде към седемдесет километра.
— Това е още в пределите на йоносферата — възрази Рохан. —
Ще изгорят след няколко обиколки…
— Нека да изгорят. Но преди това ще заснемат, каквото могат.
Даже ви съветвам да рискувате на шестдесет километра. Ще изгорят
може би още на десетата обиколка, но само снимки от такава височина
могат да ни дадат нещо. Знаете ли как изглежда ракетата от сто
километра дори и с най-силен телеобектив? В сравнение с нея
главичката на карфица изглежда като цял планински масив? И
веднага… Рохан!
При този вик навигаторът се обърна на вратата. Командирът
хвърли на масата протокола с резултатите от анализите.
— Какво е това!? Каква е тая идиотщина? Кой е писал това?
— Автоматът. За какво става дума? — попита Рохан, като се
стараеше да запази спокойствие, защото и той вече беше започнал да
17
се ядосва. „Ще ми дрънка тука!“ — помисли си той, като нарочно се
връщаше бавно при командира.
— Четете. Тук, да, тук.
— „Четири процента метан“ — прочете Рохан. И внезапно сам
изтръпна.
— Четири процента метан, нали? А кислород шестнадесет?
Знаете ли какво е това? Гърмяща смес! Можете ли да ми обясните,
защо не е избухнала цялата атмосфера, когато се спускахме с
бороводород?
— Наистина… не разбирам — измърмори Рохан. Изтича бързо
при пулта за външен контрол, пусна през всмукващите сонди малко
въздух от външната атмосфера и докато астрогаторът се разхождаше
зловещо смълчан из командния пункт, той гледаше как анализаторите
старателно потракват със стъклените си съдове.
— Е, и какво?
— Същото. Четири процента метан… кислород — шестнадесет
— каза Рохан. Изобщо не можеше да разбере как е възможно това, но
все пак чувствуваше удовлетворение: Хорпах поне няма да може да го
упрекне сега в нищо.
— Покажете! Хм. Метан четири, их, дявол да… добре. Рохан,
сондите в орбита, после елате в малката лаборатория. В края на
краищата за какво са ни учените. Нека те да си блъскат главите.
Рохан се спусна долу, намери двама ракетни техници и им
повтори поръчението на астрогатора. После се върна във втория
сектор. Там бяха лабораториите и каютите на специалистите. Той
отминаваше една след друга тесните, облицовани с метал врати; на тях
имаше табелки с по две букви „Г. И.“, „Г. Ф.“, „Г. Т.“, „Г. Б.“ и редица
други. Вратата на малката лаборатория беше широко отворена; всред
монотонните гласове на учените от време на време се издигаше басът
на астрогатора. Рохан застана на прага. Тук бяха всички „Главни“ —
главният инженер, главният биолог, главният физик, главният лекар и
всички технолози от машинното отделение. Астрогаторът седеше, вече
без да говори, до електронната програмираща подръчна изчислителна
машина, а маслиненомургавият Модерон, скръстил ръце като малко
момченце, говореше:
— Не съм специалист по химия на газовете. Във всеки случай
това вероятно не е обикновен метан. Енергията на съединяването е
18
друга; разликата е съвсем малка, но съществува. Влиза в реакция с
кислорода само с помощта на катализатор, а дори и тогава едва-едва.
— От какъв произход е този метан? — попита Хорпах, като
въртеше кръгообразно палците си.
— Във всеки случай въглеродът в него е от органичен произход.
Това е малко, но няма съмнение…
— Има ли изотопи? Каква е възрастта му? Колко е стар този
метан?
— От два до петнадесет милиона години.
— Що за разграничение!
— Имахме половин час на разположение. Нищо повече не мога
да кажа.
— Доктор Квастлер! Откъде се е взел този метан?
— Не зная.
Хорпах последователно огледа специалистите си. Изглеждаше,
че ще избухне, но той внезапно се усмихна:
— Колеги, та вие сте опитни хора. Не от вчера летим заедно.
Моля ви за мнение. Какво трябва да направим сега? С какво да
започнем?
Понеже никой не бързаше да вземе думата, биологът Юпе, един
от малкото, които не се бояха от сприхавостта на Хорпах, каза, като
гледаше спокойно командира в очите:
— Това не е обикновена планета от класата субделта 92. Ако
беше такава, „Кондор“ нямаше да загине. Понеже специалистите на
борда му не бяха нито по-лоши, нито по-добри от нас, единственото
нещо, което можем да знаем със сигурност, е, че знанията им са се
оказали недостатъчни, за да предотвратят катастрофата. От това трябва
да се заключи, че е необходимо да продължим с процедурата от трета
степен и да изследваме сушата и океана. Мисля, че трябва да проведем
геоложки сондаж, а същевременно да се заемем с местната вода.
Всичко друго представлява само хипотеза; не можем да си позволим
при такова положение този лукс.
— Добре. — Хорпах стисна челюсти. — Сондирането в района
на силовото поле не е проблем. С това ще се заеме доктор Новик.
Главният геолог кимна с глава.
— Що се отнася до океана… на какво разстояние е брегът,
Рохан?
19
— На около двеста километра… — каза навигаторът, без да се
учуди на факта, че командирът знае за неговото присъствие, макар и да
не го е видял: Рохан стоеше на няколко крачки зад него, близо до
вратата.
— Малко е далече. Но няма да вдигаме вече „Непобедимият“.
Ще вземете толкова хора, колкото намерите за добре, Рохан.
Фицпатрик, и още някой океанолог и шест енергоботи за резерва. Ще
отидете с тях на брега. Ще действувате защитени от силовото поле;
никакви екскурзии в морето, никакво гмуркане. И не мъчете много
автоматите — и без това нямаме толкова много. Ясно ли е? Тогава
можете да започвате. Аха, още нещо. Местната атмосфера става ли за
дишане?
Лекарите започнаха да си шепнат.
— По принцип да — каза най-после Стромонт, но сякаш не беше
съвсем убеден.
— Какво значи „по принцип“? Може ли да се диша или не?
— Такова количество метан не е без значение. След известно
време ще настъпи пресищане на кръвта и това може да даде слаби
симптоми в мозъка. Замайване… но чак след час, а може би и след
няколко часа.
— Ще свърши ли работа един всмукател на метан?
— Не, астрогаторе. Тоест — нямаме сметка да строим
всмукатели, защото ще трябва често да ги сменяваме, а освен това
процентът на кислород си е все пак нисък. Аз лично съм за
кислородните апарати.
— Хм. А другите?
Вит и Елдярн кимнаха с глава. Хорпах стана.
— В такъв случай започваме, Рохан! Какво става със сондите?
— Сега ще ги изстреляме. Може ли да проверя орбитите им,
преди да тръгна?
— Може.
Рохан излезе, като остави след себе си глъчката в лабораторията.
Когато влезе в командния пункт, слънцето тъкмо залязваше. Краят на
диска му беше така тъмен, че се преливаше във виолетов пурпур и
изрязваше на хоризонта с неестествена яснота назъбените контури на
един кратер. Гъсто обсипаното със звезди в тази част на галактиката
небе изглеждаше някак неимоверно увеличено. Все по-ниско
20
проблясваха големите съзвездия и поглъщаха тънещата в прах пустиня.
Рохан се свърза с носовия катапулт за спътници. Точно се готвеха да
изстрелят първата двойка фотоспътници. Следващите щяха да излетят
след един час. На следващия ден дневните и нощни снимки на двете
полукълба на планетата би трябвало да дадат изображението на целия
екваториален пояс.
— Минута тридесет и седем… азимут седем. Насочвам… —
повтаряше напевният глас от високоговорителите.
Рохан завъртя копчето и обърна креслото към контролната
таблица. Никому не би признал това, но наистина го забавляваше
играта на светлините при изстрелването на сонди в околопланетна
орбита. Най-напред светваха рубинените, белите и сините контролни
лампички на боостера. После започна да мърмори стартовият автомат.
Когато потракването му спря внезапно, целият корпус на кораба леко
потрепера. Същевременно пустинята в екраните се озари от фосфорен
блясък. С тънко, неимоверно напрегнато свистене миниатюрният
снаряд излетя от носовия катапулт, като заля кораба-майка с поток от
пламъци. Блясъкът на отдалечаващия се боостер потрепваше по
гребените на дюните, докато изгасна съвсем. Сега вече изобщо не се
чуваше малката ракета, но затова пък цялата таблица трепна в
светлинна треска. Припряно изскачаха от мрака дългите светлини на
балистичния контрол, утвърдително им мигаха перлените лампички на
дистанционното управление, после се показаха, наподобяващи пъстро
украсени елхи, сигнали за поредното отделяне на изразходваната
степен и накрая над целия този светлинен мравуняк заблестя бял, чист
четириъгълник — знак, че спътникът е влязъл в орбита. В средата на
неговата блестяща като сняг повърхност се появи сиво островче и
треперейки, се превърна в числото 67. Това беше височината на
полета. Рохан провери елементите на орбитата, но и перигеят, и
апогеят се вместваха в предварително определените граници. Нямаше
какво вече да прави тук. Той погледна стенния часовник, който
показваше осемнадесет часа, след това погледна по-актуалния в
момента часовник за местното време — беше единадесет през нощта.
Затвори за момент очи. Радваше се на експедицията към океана.
Обичаше да действува сам. Беше сънен и гладен. Известно време се
колебаеше дали да вземе освежаваща таблетка. Но реши, че само
вечерята е достатъчна. Като ставаше, той усети, че е много изморен,
21
това го учуди и самото учудване го освежи малко. Слезе долу в
столовата. Там бяха вече неговите нови хора — двама водачи на
транспортьори с въздушна възглавница; един от тях беше Ярг, когото
той обичаше за неизменно доброто му настроение, там беше и
Фицпатрик с двама колеги, Броза и Кехлин; всички те привършваха
вечерята си, а Рохан току-що бе поръчал гореща супа и извадил от
стенния подавач хляб и бутилка безалкохолна бира. Той носеше всичко
това върху една табла на масата и когато подът леко потрепера.
„Непобедимият“ беше изстрелял следващия спътник.
Командирът не им позволи да пътуват през нощта. Те потеглиха
в пет часа местно време преди изгрев-слънце. Продиктуваният от
необходимостта ред на придвижване и неприятната му мудност ги
караха да наричат този тип строй погребално шествие. В началото и в
края бяха енергоботите, които охраняваха с елипсовидно силово поле
всички машини — всъдеходите с въздушни възглавници, танкетките с
радиостанции и радари, кухните, транспортьора със самосглобяваща
се херметична жилищна кабина и малкия гъсеничен лазер за пряко
поразяване, наричан в корабния жаргон шило. Рохан се беше качил
заедно с трима учени в първия енергобот, там беше доста неудобно,
защото нямаше достатъчно място за тримата, но поне имаха чувството,
че пътуват горе-долу нормално. Скоростта трябваше да се изравни с
тази на най-бавната машина в шествието — енергобота. Пътуването не
представляваше изтънчено удоволствие. Веригите ръмжаха и цвилеха
в пясъка, турбинните мотори виеха подобно на комари, големи като
слонове; точно зад гърба им от предпазната решетка се изливаше
въздушното охлаждане, а целият енергобот се движеше като тежък
шлеп в развълнувано море. Черната игла на „Непобедимият“ бързо се
скри зад хоризонта. Известно време те се движеха в полегатите лъчи
на студеното, кървавочервено слънце през еднообразната пустиня;
постепенно пясъкът започна да намалява, от него започнаха да се
подават коси скални плочи, които се налагаше да заобикалят.
Кислородните маски и воят на моторите не подтикваха към разговор.
Внимателно наблюдаваха хоризонта, но изгледът беше все един и същ
— грамади от скали, големи изветрели каменни блокове, на едно място
равнината премина в наклон и те се спуснаха в една плитка долина,
където течеше малък, полупресъхнал поток, чиято вода блестеше от
червеното отражение на зората. Наносите, които се разстилаха на
22
пластове по двата бряга на потока, свидетелствуваха, че понякога оттук
преминават големи количества вода. Спряха се за момент, за да
изследват водата. Тя беше съвсем чиста, доста твърда, съдържаше
железни окиси и следи от серни съединения. Продължиха нататък, но
вече с малко по-голяма скорост, защото гъсениците започнаха да
пълзят плавно по каменистата почва. На запад се издигаха малки
възвишения. Последната машина поддържаше постоянна връзка с
„Непобедимият“, антените на радарите се въртяха, радаристите чакаха
пред екраните и поправяйки от време на време слушалките си, дъвчеха
филии концентрат; понякога изпод колите с въздушна възглавница
изхвърчаше камък, сякаш беше грабнат от малък смерч, и подскачаше
като внезапно оживял нагоре по чакъла. После пътят им бе преграден
от полегати възвишения, плешиви и голи по върховете. Без да спират,
те взеха няколко проби и Фицпатрик извика на Рохан, че кремъчната
почва е от органичен произход. И накрая, когато се показа черносинята линия на водното огледало, те намериха и варовици. Спускаха
се към брега, тракайки по малките плоски камъчета. Горещият дъх на
машината, скърцането на гъсениците и виенето на турбините изведнъж
утихна в момента, когато достигнаха на сто метра от океана, който
отблизо изглеждаше зеленикав и съвсем земен на вид. Сега трябваше
да се извърши сложна маневра, тъй като, за да се защити работната
група със силово поле, трябваше челният енергобот да навлезе във
водата на доста голяма дълбочина. Най-напред машината беше
херметизирана и после тя се потопи във вълните, насочвана от друг
енергобот, като ги пресичаше и разбиваше, докато се превърна в едва
забележимо тъмно петно в дълбочините; едва тогава по даден от
централата сигнал потопеният колос издигна над повърхността
емитора на Дирак и когато полето бе включено и покри с невидимото
си полукълбо част от брега и крайбрежните води, започнаха
истинските изследвания.
Океанът беше по-малко солен от земните; но анализите не
дадоха някакви сензационни резултати. След двучасова работа знаеха
горе-долу толкова, колкото и в началото на изследванията. Тогава
изпратиха в открито море две телесонди с дистанционно управление и
започнаха да следят от централния телевизионен пост полета им. Ала
чак когато те се отдалечиха зад хоризонта, сигналите им донесоха
първата съществена информация. В океана живееха някакви
23
организми, прилични по форма на костноскелетните риби. При вида на
сондите обаче те се пръсваха със страхотна бързина, търсейки
спасение в дълбочините. Ехолотите установиха, че дълбочината на
океана в мястото, където бяха срещнати живи същества, е сто и
петдесет метра.
Броза упорито твърдеше, че трябва да получи поне една такава
риба. Започнаха да ловят, сондите преследваха потъващите в зеления
мрак сенки и стреляха с електричен разред, но тези така наречени риби
маневрираха с невероятна ловкост. Едва след многократни изстрели
една от тях беше улучена. Сондата, която я хвана с клещите си, беше
веднага върната на брега, а Кехлин и Фицпатрик манипулираха с
другата — взимаха проби от влакънцата, които се издигаха от дъното
върху вълните; бе им се сторило, че това са някакъв местен тип
водорасли. Накрая те изпратиха сондата на самото дъно, на дълбочина
двеста и петдесет метра. Силното течение на дъното много
затрудняваше насочването на сондата, като я тласкаше непрекъснато
към грамадите от подводни камъни. Все пак те успяха накрая да
съборят няколко от тях; под тяхното прикритие, както правилно беше
предположил Кехлин, имаше цяла колония гъвкави четковидни
създания.
Когато и двете сонди се върнаха в силовото поле и биолозите се
хванаха на работа в сглобената междувременно кабина, където вече
можеха да свалят омръзналите им маски, Рохан, Ярг и останалите пет
души имаха възможност да хапнат първата топла храна.
Времето до вечерта прекараха в събиране на минерални проби, в
изследване на радиоактивността по дъното, в измерване на
инсолацията и стотици такива уморителни занимания, които обаче
трябваше да се извършат съвестно, дори педантично, за да дадат
значителни резултати. Привечер всичко, което можеше да се извърши,
беше вече извършено и Рохан можеше с чиста съвест да пристъпи към
микрофона, когато от „Непобедимият“ го извика Хорпах. Океанът
беше пълен с живи организми, които обаче, всички без изключение,
избягваха крайбрежната зона. Дисекцията на рибата не показа нищо
особено. Еволюцията на планетата, според предварителните
изчисления продължаваше от стотици милиони години. Бяха открити
големи количества зелени водорасли, което от своя страна обясняваше
наличието на кислород в атмосферата. Делението на живите организми
24
на растения и животни беше типично; типични бяха също скелетните
конструкции на гръбначните. Единственото нещо у хванатата риба, за
което учените не знаеха еквивалент на Земята, беше особеният сетивен
орган, реагиращ дори на съвсем малки промени в силата на
магнитните полета. Хорпах заповяда на целия екип да се върне веднага
и в края на разговора каза, че има новини: по всяка вероятност е
открито мястото, където е кацнал изчезналият „Кондор“.
Въпреки протеста на биолозите, които твърдяха, че и няколко
седмици няма да им стигнат за изследванията, кабината беше
демонтирана, моторите пуснати и колоната потегли на северозапад.
Рохан не можеше да съобщи на другарите си никакви подробности
относно „Кондор“, защото сам не знаеше нищо. Искаше му се да
стигне колкото се може по-бързо на кораба, защото смяташе, че
командирът ще му повери следваща задача, която може би щеше да
бъде по-богата на открития. Разбира се, сега най-напред би трябвало
да се изследва предполагаемото място за кацане на „Кондор“. Рохан
използуваше пълната мощност на машините и завръщането им беше
съпроводено от още по-ужасния шум на разтрошаваните от гъсениците
камъни. С настъпването на тъмнината бяха запалени големите фарове
на машините; това беше една необикновена и дори страшна гледка —
от време на време подвижните снопове светлина изтръгваха от мрака
безформени, привидно движещи се силуети на великани, които се
оказваха само скали — свидетели на миналото, последни остатъци на
разядена от ерозията планинска верига. Няколко пъти им се наложи да
спрат пред дълбоки, зейнали в базалта пукнатини. Но накрая, късно
след полунощ, те видяха осветения от всички страни като на парад,
проблясващ отдалече като метална кула корпус на „Непобедимият“. В
целия периметър на силовото поле се движеха на всички страни
върволици от машини; стоваряха припаси, гориво, хората стояха на
групи край пандуса в ослепителната светлина на прожекторите. Още
отдалече се чуваше шумът на това мравешко движение. Над
разлюлените снопове светлина се издигаше мълчаливият корпус на
кораба, по който играеха бляскави петна. Небесносини светлини
означиха мястото, където щеше да бъде отворено силовото поле, и
покритите с дебел пласт ситен прах машини една след друга навлязоха
в кръглото защитено пространство. Рохан, още преди да скочи на
25
земята, извика един от застаналите наблизо — беше познал, че това е
Бланк — и го попита какво е станало с „Кондор“.
Но боцманът не знаеше нищо за откритието. Рохан не научи
много от него. Преди да изгорят в по-гъстите слоеве на атмосферата,
четирите спътника изпратили единадесет хиляди снимки по радиото,
които били наслагвани по реда на постъпването си върху специални,
обработени с химикали плочи в картографската кабина. За да не губи
време, Рохан извика техника на картографите Ерат при себе си и
докато взимаше душ, го разпитваше за всичко, което е станало на
кораба. Ерат беше един от тези, които търсеха „Кондор“ на получената
фотограма. Това зърно от стомана в океана от пясък търсеха около
тридесет души едновременно; освен планетолозите за тази цел бяха
мобилизирани и картографите, радарооператорите и всички пилоти на
кораба. Цяло денонощие те преглеждаха на смени приемания
фотоматериал, като отбелязваха координатите на всеки поподозрителен пункт на планетата. Но новината, която командирът
беше съобщил на Рохан, се бе оказала погрешна. За кораб бяха взели
един изключително висок скален стълб, защото сянката му беше
удивително подобна на тези, които обикновено хвърлят ракетите. И
така още нищо не се знаеше за съдбата на „Кондор“. Рохан искаше да
се яви пред командира, но той беше отишъл да почива. Тогава Рохан
отиде в каютата си. Въпреки умората дълго не можа да заспи. А когато
сутринта стана, началникът на планетолозите Балмин му предаде, че
командирът е заповядал целият събран материал да се предаде в
главната лаборатория. В десет часа сутринта Рохан усети такъв глад —
още не беше закусвал, — че отиде в малката столова за
радарооператорите на втория сектор; и тук в момента, когато допиваше
на крак кафето си, го намери Ерет.
— Какво, намерихте ли го? — каза той, като видя възбуденото
лице на картографа.
— Не. Но намерихме нещо по-голямо. Елате веднага —
астрогаторът ви вика…
На Рохан се стори, че остъкленият цилиндър на асансьора пълзи
неимоверно бавно. В затъмнената кабина беше тихо, чуваше се само
шумът на електрическите ретранслатори, а от подаващия механизъм на
апаратурата се появяваха все нови и нови, лъскави от влага снимки, но
никой не им обръщаше внимание. Двама техници извадиха от стенната
26
клапа един уред от типа на епидиаскопите и загасиха светлината в
момента, когато Рохан отвори вратата. Той различи белеещата се всред
останалите глава на астрогатора. В следния миг спуснатият от тавана
екран заблестя като сребро. Всички бяха затаили дъх и Рохан се
приближи колкото беше възможно по-близо до голямата, светла
плоскост. Снимката не беше от най-добрите, при това беше чернобяла; край дребните, безредно пръснати кратери се открояваше голо
плато, което от едната страна свършваше така равно, сякаш беше
отрязано с гигантски нож; това беше бреговата линия, защото
останалата част на снимката бе изпълнена с еднообразния тъмен цвят
на океана. На известно разстояние от тази стръмна пропаст се
простираше мозайка от не особено ясни форми, покрити на две места
от облачни ивици и техните сенки. Но и без това нямаше никакво
съмнение, че странната формация с неясни детайли не е от геологичен
произход. „Град…“ — възбудено помисли Рохан, но не го каза гласно.
Всички продължаваха да мълчат. Техникът на епидиаскопа напразно се
опитваше да нагласи картината на фокус.
— Имаше ли смущения при приемането? — разнесе се във
всеобщата тишина спокойният глас на астрогатора.
— Не — отвърна от тъмнината Балмин. — Приемането беше
чисто, но това е една от последните снимки на третия спътник. Осем
минути след като го изпратихме, той престана да отговаря на
сигналите. По всяка вероятност снимката е била направена, когато
обективите са били вече повредени от повишаващата се температура.
— Асцензията на камерата над епицентъра не е била по-голяма
от 70 километра — додаде друг глас, който принадлежеше, както се
стори на Рохан, на един от най-способните планетолози, Малте. — А
откровено казано, петдесет и пет до шестдесет километра по моя
преценка… Моля, погледнете… — Фигурата му заслони част от
екрана. Той притисна към картината прозрачен, пластмасов шаблон, с
изрязани на него кръгчета, и го постави последователно върху няколко
кратера в другата половина на снимката. — Те са много по-големи,
отколкото на другите снимки. Впрочем — додаде той — това няма
особено значение. Така или иначе…
Той не довърши, но всички разбраха какво искаше да каже: че
точността на снимката незабавно ще бъде проверена, понеже те ще
изследват тази част на планетата. Известно време продължаваха да
27
гледат картината на екрана. Рохан не беше вече така сигурен, че
картината на екрана е град или развалини от град. За това, че
геометрически правилните развалини отдавна вече са напуснати,
свидетелствуваха тънките като чертички вълнообразни сенки на
дюните, заградили от всички страни сложните форми, някои от които
почти бяха затънали в пясъчния разлив на пустинята. Освен това
геометричната констелация на тези развалини беше разделена на две
неравни части от разширяваща се в посока към сушата черна,
зигзагообразна линия — сеизмично разпукване, което беше разцепило
на две някои от големите „сгради“. Съвсем ясно личеше как една от
тях се е срутила и се е закачила с единия си край за отсрещния бряг,
образувайки нещо като мост.
— Дайте светлина — чу се гласът на астрогатора. Когато стана
светло, той погледна циферблата на стенния часовник. — Старт след
два часа.
Разнесоха се смутени гласове: най-енергично протестираха
хората на главния биолог, които бяха достигнали в пробното сондиране
на двеста метра под повърхността. Хорпах даде знак с ръка, че няма да
има никаква дискусия.
— Всички машини се връщат на борда. Да се дадат на
съхранение получените материали. Прегледът на снимките и
останалите анализи ще се провеждат нормално. Къде е Рохан? А, тука
ли сте? Добре. Чухте ли какво казах? След два часа всички хора трябва
да са на стартовите си места.
Операцията по завръщането на разтоварените машини се
провеждаше бързо, но акуратно. Рохан остана глух към молбите на
Балмин, който го молеше да го остави да продължи сондажа с още
петнадесет минути.
— Чухте ли какво каза командирът — той поглеждаше ту вляво,
ту вдясно и подканваше монтажниците, които на големи самоходни
кранове се приближаваха към изкопаните ровове. Една след друга
сондажните апаратури, временните решетъчни платформи и
контейнерите с гориво пътуваха към товарните отвори; когато вече
само разровената почва свидетелствуваше за извършената работа,
Рохан заедно със заместник главния инженер Вестергард обиколи за
всеки случай мястото на изоставените разкопки. После хората
изчезнаха във вътрешността на кораба. Едва тогава се раздвижиха
28
пясъците в далечния периметър, извиканите по радиото енергоботи
започнаха да се връщат в редица, да се скриват в кораба, който после
прибра под плочите на бронята пандуса и отвесната конструкция на
асансьора, остана за миг неподвижен и после металическото свистене
на сгъстения въздух, който продухваше дюзите, заглуши виенето на
вятъра. Кълба прах скриха кърмата, в тях трепна зелено сияние и се
смеси с червената светлина на слънцето; нестихващи гръмотевици
разтърсваха пустинята и се връщаха отразени от скалните стени като
многократно ехо; корабът бавно се издигна във въздуха и като остави
зад себе си обгорен кръг върху скалите, остъклени дюни и парчета
кондензирана материя, увеличавайки скоростта си, изчезна във
виолетовото небе. Дълго след това, когато и последната следа от
неговия път, означен от белезникава струя пари, се разсея в
атмосферата, а подвижните пясъци бяха започнали да покриват голата
скала и да изпълват изоставените разкопки, от запад се появи тъмен
облак. Като летеше ниско, той се разля, разтегли се, обгърна с кълбата
си мястото на кацането и увисна неподвижно. Остана така известно
време. Когато слънцето започна силно да клони на запад, от облака
заваля над пустинята черен дъжд.
29
ВСРЕД РАЗВАЛИНИТЕ
„Непобедимият“ се спусна на старателно избрано място, почти
на шест километра северно от външната граница на така наречения
„град“. „Градът“ се виждаше доста добре от командния пункт.
Впечатлението, че това са изкуствено издигнати конструкции, беше
сега по-силно, отколкото когато гледаха 
